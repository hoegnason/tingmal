<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>FG-001/2010: Frágreiðing løgmans á ólavsøku 2010</title>
            </titleStmt>
            <publicationStmt>
                <publisher>Rani Høgnason Hansen</publisher>
                <idno type="url">https://github.com/hoegnason/tingmal</idno>
                <availability status="free">
                    <licence target="https://creativecommons.org/licenses/by/4.0/">This work is licensed under a Creative Commons Attribution 4.0 International License</licence>
                    <p>This TEI file is part of the "Tingmál" dataset and is an unofficial publication; it is not affiliated with or endorsed by Løgtingið. You may share and adapt with attribution. Provided "as is," without warranties.</p>
                    <p>Original content is used here under §9 (public documents) and §27 (public debate) exceptions of the Faroese Copyright Act.</p>
                </availability>
                <date when="2025-11-09" />
            </publicationStmt>
            <notesStmt>
                <note />
            </notesStmt>
            <sourceDesc>
                <bibl type="parliamentary_document">
                    <publisher>Føroya Løgting</publisher>
                    <author>
                        <persName>Kaj Leo Holm Johannesen</persName>
                        <roleName>løgmaður</roleName>
                    </author>
                    <ref target="https://www.logting.fo/documents/25828" />
                    <note type="source_format">PDF document, machine-readable text</note>
                    <date when="2010-07-29">29. juli 2010</date>
                </bibl>
            </sourceDesc>
        </fileDesc>
        <encodingDesc>
            <editorialDecl>
                <correction>
                    <p statrt="medium">Manual correction of OCR/extraction errors identified during PDF text extraction.</p>
                </correction>
                <segmentation>
                    <p statrt="medium">Questions segmented according to the numbered structure in source document. Background text has been divided into paragraphs and sentences.</p>
                </segmentation>
            </editorialDecl>
        </encodingDesc>
    </teiHeader>
    <text>
        <body>
            <pb n="1" />
            <div type="report">
                <pb n="3" />
                <div type="chapter">
                    <head>Partur I</head>
                    <div>
                        <head rend="bold">Framløga løgmans</head>
                        <div>
                            <p>
                                <seg>Harra formaður</seg>
                            </p>
                            <p>
                                <s>Tvey ár eru skjótt liðin síðan henda samgonga millum Sambandsflokkin, Fólkaflokkin og Javnaðarflokkin tók við.</s>
                                <s>Hesi tvey árini hevur størsta búskaparkreppa síðan 30árini rakt heimin.</s>
                            </p>
                            <p>
                                <s>Her heima hava vit eisini merkt alheims kreppuna.</s>
                                <s>Virksemið í vinnuni er minkað, arbeiðsloysið er vaksið, og Føroyar hava upplivað størstu afturgongd síðani kreppuna í 90árunum.</s>
                            </p>
                            <p>
                                <s>Seinnu árini hevur okkara samfelag havt stóran vøkstur, og almennu útreiðslurnar eru vaksnar nógv.</s>
                                <s>Men brádliga noyddust vit at umstilla okkum til ein nýggjan búskaparligan veruleika.</s>
                                <s>Hallið hjá landskassanum er vaksið.</s>
                                <s>Javnvág er ikki millum inntøkur og útreiðslur, fyrst og fremst tí vit hava skorið ríkisveitingina og givið skattalættar, uttan at samsvarandi sparingar vóru framdar, ella nýggjar inntøkur fingnar til vega.</s>
                            </p>
                            <p>
                                <s>Landsstýrið legði beinanvegin til brots at tryggja, at vit skuldu koma so snikkaleyst gjøgnum kreppuna sum gjørligt.</s>
                                <s>Føroyar gjørdust partur av bankapakkunum, og samgongan gjørdi ólavsøkupakkan.</s>
                                <s>Vit hava framt virkisskapandi átøk, og vit eru farin undir at rationalisera landsins rakstur og at fremja bygnaðarbroytingar, sum skulu tryggja ein sterkan búskap.</s>
                                <s>Nógvar truplar, men tó neyðugar avgerðir eru tiknar, og enn fleiri umrøddar í almenna rúminum.</s>
                            </p>
                            <p>
                                <s>Tað hevur skapt órógv - eisini í politisku skipanini.</s>
                                <s>Men í ringum sjógvi er tað óðamannaverk at sleppa stýrisvølinum.</s>
                                <s>Seglini mugu repast, men tað er áræði og ábyrgdarkensla, sum ber eitt samfelag gjøgnum krepputíðir, og skulu vit føra samfelagið burtur úr vandaleið, mugu allir partar taka byrðar á sínar herðar.</s>
                            </p>
                            <p>
                                <s>Betri er bøtandi hond enn spillandi tunga.</s>
                                <s>Eg havi tí og fari framhaldandi at rætta hondina út til samstarv, eisini við andstøðuna.</s>
                                <s>Tung tøk liggja fyri framman, og truplar avgerðir mugu takast við samráðingarborðið.</s>
                                <s>Men vit koma ikki á mál, um vit bara eru før fyri at vísa á, hvar ikki kann sparast, ella nýggjar inntøkur ikki kunnu fáast.</s>
                                <s>Og semjurnar fáast ikki, uttan at onkrir beiskir bitar verða svølgdir.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Løgtingið samtykti einmælt játtanarkarmin fyri 2011, og breið semja er um yvirskipaðu fíggjarætlanina fyri komandi árini.</s>
                                <s>Tað vísir styrki og støðufesti.</s>
                                <s>Eg vil tí nýta høvi at takka bæði samgongu og andstøðu fyri at hava sæð álvaran og víst ábyrgd í hesum tíðum.</s>
                            </p>
                            <p>
                                <s>Landsstýrisfólkini hava nú fingið greitt at vita frá einum samdum løgtingi, hvussu nógvan pening, tey hava hvør sær at ráða yvir.</s>
                            </p>
                            <p>
                                <s>Vit hava megnað at ávirka gongdina rætta vegin.</s>
                                <s>Fleiri tekin eru um, at afturgongdin er steðgað, og at tað spakuliga gongur framá.</s>
                                <s>Inntøkurnar hjá landskassanum eru vaksnar við 4,8 prosentum fyrstu 6 mánaðirnar í ár sammett við í fjør.</s>
                                <s>Arbeiðsloysið er minkandi, og nýggjasta konjunkturkanningin vísir, at vinna og borgarar síggja bjartari upp á framtíðina.</s>
                            </p>
                            <pb n="4" />
                            <p>
                                <s>Í nýggjastu metingini frá ratingsstovninum Moody’s varðveitir okkara búskapur sítt góða skoðsmál.</s>
                                <s>Orsøkin er júst ætlan okkara at fáa javnvág millum inntøkur og útreiðslur, og at landsins myndugleikar hava víst, at teir kunnu fremja neyðug tiltøk í krepputíðum.</s>
                            </p>
                            <p>
                                <s>Búskapurin gerst alt meiri fjøltáttaður.</s>
                                <s>Almenna skuldin er lítil, og Landsbankin hevur gott gjaldføri.</s>
                                <s>Stórar fíggjarognir standa í grunnum t.d. ALS, og sannlíkindi eru, at ríkisfelagskapurin eisini er ein trygd fyri, at Føroyar í truplari skuldarstøðu kunnu halda skyldur sínar mótvegis lánveitarum.</s>
                                <s>Metingin ber boð um, at umheimurin hevur álit á føroyska búskapinum.</s>
                            </p>
                            <p>
                                <s>Vit fara at halda fram við varliga búskaparpolitikkinum, sum bæði minkar um skuldina og setur ferð aftur á samfelagshjólini.</s>
                            </p>
                            <p>
                                <s>Landsstýrið er farið undir at gera eina langtíðarløguætlan.</s>
                                <s>Húsalánsgrunnurin fer í august út á sethúsamarknaðin við tilboðum um lagalig orkulán.</s>
                                <s>Hesi lán verða latin til umvælingar og ábøtur á bústaðir.</s>
                                <s>Átakið fer at økja virksemið, minka oljunýtsluna og betra handilsjavnan.</s>
                            </p>
                            <p>
                                <s>Fleiri stórar samfelagsíløgur, sum samgongan setti sær fyri at fremja, eru farnar í gongd.</s>
                                <s>Farið er undir skúladepilin við Marknagil, hildið verður fram við at útbyggja Landsjúkrahúsið, og arbeiðið at leingja flogvøllin er loksins byrjað.</s>
                                <s>Avtala verður nú gjørd við P/F Skálafjarðartunnilin, og gongst sum ætlað, verður koyrandi undir Tangafjørð í 2016.</s>
                            </p>
                            <p>
                                <s>Nógv rok hevur staðist av meirnýtsluni, sum hevur verið í almennu umsitingini.</s>
                                <s>Landsstýrið hevur fingið tamarhald á meirnýtsluni, og tølini vísa, at samlaða meirnýtslan er farin úr 125 mió. kr. í 2008, niður á 22 mió. kr. í 2009.</s>
                            </p>
                            <p>
                                <s>Rakstrarútreiðslurnar hjá landinum eru og verða tálmaðar, og inntøkugrundarlagið verður breiðkað m.a. við at áseta grøn avgjøld og tilfeingisgjøld.</s>
                                <s>Skulu vit megna at menna tænastustøðið, mugu vit fáa meira fyri minni.</s>
                                <s>Í heyst verður tí farið undir at fyrireika eina eftirmeting av almenna bygnaðinum, sum eitt samt løgting samtykti í vár.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Leiðin burtur úr kreppuni kann gerast drúgv, men tað eru vit, sum velja hvørja leið, vit taka.</s>
                                <s>Vit hava valið millum at skerja vælferðina ella fremja broytingar, so vit fáa skynsamari rakstur og betri tænastur.</s>
                                <s>Vit hava valið millum at bróta upp úr nýggjum og gerast ein meira samrunnin partur av alheimssamfelagnum ella at standa í stað.</s>
                            </p>
                            <p>
                                <s>Vit hava valið millum at gera kakuna størri ella at brúka alla orkuna uppá at býta hana.</s>
                            </p>
                            <p>
                                <s>Vit skulu skapa vinnukarmar í heimsklassa, ið kunnu draga til sín íleggjarar og gera vinnulívið kappingarført á heimsmarknaðinum.</s>
                                <s>Kjarnin í vinnupolitikkinum er at geva vinnuni frælsi at skipa sítt virksemi, meðan tað almenna tryggjar neyðugt eftirlit og lóggávu.</s>
                            </p>
                            <p>
                                <s>Miðjað verður ímóti at hava regluverk, sum fylgir altjóða standardum, so tað er lætt hjá føroyskum fyritøkum at virka uttanlands og hjá útlendskum fyritøkum at virka í Føroyum.</s>
                                <s>Málið <pb n="5" /> er at hava eina umsiting, har fyritøkur kunnu greiða síni viðurskifti skjótt og væl á fáum støðum.</s>
                                <s>FAS og Skipaeftirlitið eru løgd saman, so øll fyrisitingin á sjóvinnuøkinum er skipað í ein stovn, og farið er undir at skipa aðrar vinnuligar umsitingar á líknandi hátt.</s>
                            </p>
                            <p>
                                <s>Føroyskar fyritøkur eru sum heild smáar í altjóða høpi, og tí eru møguleikarnir fyri nýmenning avmarkaðir.</s>
                                <s>Tí er neyðugt, at landið stuðlar upp undir gransking, nýmenning og marknaðarføring úti í heimi, so at nýhugsan í verandi vinnum og áræði hjá íverksetarum kunnu bera frukt.</s>
                            </p>
                            <p>
                                <s>Landsstýrið og vinnan hava saman gjørt eina vakstrarætlan við átøkum, sum skulu skapa arbeiðspláss og fleiri inntøkur til samfelagið.</s>
                                <s>Ætlanin bleiv løgd fram í vetur, og fleiri av átøkunum eru longu sett í verk.</s>
                            </p>
                            <p>
                                <s>Tað hevur eydnast at áseta karmar fyri alivinnuna, ið hava verið við til at skapa stóra framgongd og vøkstur.</s>
                                <s>Hetta hevur bjargað føroyska útflutningsvirðinum frá einum skrædli.</s>
                                <s>Ein hin størsta avbjóðingin fyri vøkstri eru avmarkaðu aliøkini.</s>
                                <s>Landsstýrið er tí, saman við Fiskaaling, farið undir eina royndarverkætlan at ala á opnum havi.</s>
                            </p>
                            <p>
                                <s>Vit hava stovnsett eina nýmenningarskipan, so íverksetarar kunnu fáa ráðgeving og søkja um stuðul á øllum stigum frá hugskoti til framleiðslu.</s>
                                <s>Ein portalur verður gjørdur, sum skal vísa veg til bæði ráðgeving og fíggjarligan stuðul, og arbeitt verður við at skipa íverksetaraumhvørvi kring landið í samstarvi við kommunur, vinnu og útbúgvingarstovnar.</s>
                            </p>
                            <p>
                                <seg>***</seg>
                            </p>
                            <p>
                                <s>Gransking er gróðrarbotnurin fyri nýskapan og vøkstri.</s>
                            </p>
                            <p>
                                <s>Føroyar eru loksins vorðnar partur av FP7 granskingarsamstarvinum hjá ES, og landsstýrið hevur sett sær fyri at stovna granskarapark á Debesartrøð.</s>
                                <s>Parkin skal kunna brúkast av fyritøkum, íverksetarum og almennum stovnum.</s>
                                <s>Í løtuni leggur vísindaráðið seinastu hond á uppskot til granskingarpolitikk, soleiðis at okkara granskingarmøguleikar verða gagnnýttir á bestan hátt.</s>
                            </p>
                            <p>
                                <s>Ílegusavnið er komið væl áleiðis.</s>
                                <s>Áhugi er úti í heimi fyri at nýta savnið, og í heyst verður skipað fyri verkstovu fyri at marknaðarføra og kanna møguleikarnar fyri ílegugransking í Føroyum.</s>
                            </p>
                            <p>
                                <s>Átøkini, ið landsstýrið hevur framt fyri at økja áhugan fyri FAS, hava eydnast væl.</s>
                                <s>Síðani 1. mai í 2008 eru 18 nýggj skip skrásett, og tonsatalið er økt við á leið 90%.</s>
                            </p>
                            <p>
                                <s>Føroyar verða marknaðarførdar sum íløguland.</s>
                                <s>Tað verður gjørt við at luttaka á keypsstevnum og við at venda sær beinleiðis til íleggjarar.</s>
                            </p>
                            <p>
                                <s>Tíverri mugu vit ásanna, at ferðavinnan er minkað seinastu árini.</s>
                                <s>Tí er meira peningur settur av í trý ár til at marknaðarføra Føroyar sum ferðavinnuland.</s>
                                <s>Peningurin verður nýttur í samstarvi við vinnuna til at skipa fyri lýsingarátøkum á fokusmarknaðunum í Danmark, Onglandi, Týsklandi og Italia.</s>
                            </p>
                            <p>
                                <seg>***</seg>
                            </p>
                            <pb n="6" />
                            <p>
                                <s>Útflutningsráð verður stovnað fyri at menna útflutningin.</s>
                                <s>Donsku skipanirnar fyri Eksportrådet og Vækstfonden verða settar í gildi í Føroyum.</s>
                            </p>
                            <p>
                                <s>Royndirnar við útbjóðing innan tað almenna hava verið avmarkaðar.</s>
                                <s>Hetta verður nú broytt.</s>
                                <s>Nýggjar útboðsreglur verða gjørdar fyri at fáa størri kapping og javnbjóðis møguleikar í vinnulívinum.</s>
                            </p>
                            <p>
                                <s>Apoteksverkið verður umskipað, so myndugleikin og vinnuligi parturin verða hildin hvør sær.</s>
                                <s>Vinnuliga heilivágsframleiðslan og sølan skulu verða rikin leys av landskassanum.</s>
                                <s>Útbyggingar verða framdar, og framleiðslan verður ment fyri at kunna halda á at veita heilivág til heimamarknaðin og fyri at kunna framleiða til útflutnings.</s>
                            </p>
                            <p>
                                <s>Sáttmáli er gjørdur við donsku stjórnina, sum gevur føroysku tryggingarfeløgunum møguleika at víðka virksemið á danska marknaðinum.</s>
                                <s>Hoyvíkssáttmálin gevur atgongd til íslendska marknaðin, og næsta stigið er at fáa avtalur við Grønland og Noreg og síðan við ES.</s>
                            </p>
                            <p>
                                <s>Fyri fáum døgum síðani setti ein hin mest framkomni boripallurin í heiminum borin í føroysku undirgrundina, einans 7 sjómíl frá oljufundi hinumegin markið.</s>
                                <s>Vit bíða nú í spenningi eftir úrslitinum.</s>
                            </p>
                            <p>
                                <s>Síðan fyrsta útbjóðingarumfar at leita eftir kolvetni fyri knappliga 10 árum síðani, tykist áhugin fyri føroyska økinum eitt sindur kólnaður.</s>
                                <s>Kolvetnislógin er tí broytt og gjørd smidligari, so tað er møguligt at lofta brádliga íkomnum áhuga fyri einum ávísum øki og at veita loyvi skjótt, uttanfyri tey vanligu útbjóðingarumførini.</s>
                            </p>
                            <p>
                                <s>Á búnaðarøkinum verða broytingar framdar fyri at styrkja landbúnaðin.</s>
                                <s>Búnaðargrunnurin verður umskipaður, so møguleikarnir at veita fígging verða víðkaðir.</s>
                                <s>Fæið í grunninum á 173 mió. kr. skal í nøkur ár fara á kontu, sum allir festarar kunnu søkja úr - eisini tey, ið onga festikontu hava.</s>
                                <s>Festarar kunnu tá søkja um fígging til útbyggingar, ábøtur og at velta upp úr nýggjum.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Okkara búskapur er grundaður á samhandil við útheimin.</s>
                            </p>
                            <p>
                                <s>Eitt av aðalmálunum hjá samgonguni er at skipa ein nýggjan evropapolitikk, sum hevur til endamáls, at Føroyar og Evropa nærkast í nýggjum og tøttum samstarvi.</s>
                            </p>
                            <p>
                                <s>Fyri at vita og ikki gita varð serfrøðingabólkur settur at kanna, hvørjir møguleikar eru.</s>
                                <s>Í vár handaði bólkurin álit, og ein virkisætlan, ið lýsir endamál og samráðingartilgongd, verður løgd til politiska viðgerð í heyst.</s>
                                <s>Ein av møguleikunum er at víðka sáttmálarnar við ES, sum eru í gildi - annaðhvørt við sáttmála, ið fevnir um øll fýra frælsini, ella serstakar sáttmálar fyri hvørt øki sær.</s>
                            </p>
                            <pb n="7" />
                            <p>
                                <s>Men skulu vit náa málinum, er fyrsta treytin, at breið politisk semja er um kósina.</s>
                                <s>Onnur treytin er, at Danmark sum partur av ríkisfelagsskapinum og ES-limur stuðlar okkum í tilgongdini.</s>
                                <s>Á ríkisfundinum í summar gav danski forsætisráðharrin mær lyfti um fullan stuðul í tilgongdini.</s>
                            </p>
                            <p>
                                <s>Í næstum verða Føroyar partur í felags evropiska flogferðslusamstarvinum.</s>
                                <s>Tá fer tað at standa føroyskum flogfeløgum frítt at flúgva á evropiska meginøkinum, eins og evropisk flogfeløg frítt kunnu flúgva til Føroyar.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Fiskivinnan hevur verið grundarsteinur undir okkara búskapi í meira enn 100 ár.</s>
                                <s>Skal hon eisini vera tað í framtíðini, mugu vit broyta karmarnar, so vinnan fær møguleika at gagnnýta tilfeingið í havinum betur.</s>
                            </p>
                            <p>
                                <s>Burðardygg veiða er ikki longur eitt val, men ein treyt, skulu vit yvirhøvur verða tikin fyri fult í altjóða samfelagnum.</s>
                                <s>Tað er ikki bara ein spurningur um ráðgevingina frá Havstovuni og ICES.</s>
                                <s>Tí tað er eisini brúkarin, sum ger av, um hann vil keypa fisk, ið ikki er góðkendur sum veiddur á burðardyggan hátt.</s>
                            </p>
                            <p>
                                <s>Fiskidagatalið verður minkað fyri í størri mun at fylgja lívfrøðiligu tilráðingunum og fyri at fáa altjóða góðkenning av okkara fiskiskapi.</s>
                                <s>Lemmatrolarar, sum higartil hava fiskað frítt, verða partur av fiskidagaskipanini.</s>
                                <s>Trý nýggj trolfrí øki eru ásett fyri at verja smáupsa, og verandi friðingar verða endurskoðaðar.</s>
                            </p>
                            <p>
                                <s>Seinastu árini hevur í høvuðsheitum verið samsvar millum fiskiskapin undir Føroyum og lívfrøðiligu tilráðingina, tí at stórur partur av tillutaðu fiskidøgunum ikki eru brúktir.</s>
                            </p>
                            <p>
                                <seg>***</seg>
                            </p>
                            <p>
                                <s>Pelagiska vinnan og flakabátarnir hava havt stóra framgongd seinnu árini við stórum íløgum og góðum vinningi.</s>
                                <s>Verri gongur við botnfiskiskapinum undir Føroyum, sum í síni heild ikki hevur givið nóg mikið.</s>
                                <s>Hóast einstøk virki hava havt góð úrslit, hevur siðbundna flakaframleiðslan á landi sum heild ikki givið avkast seinastu mongu árini.</s>
                            </p>
                            <p>
                                <s>Vit mugu gera okkum greitt, at vit loysa ikki trupulleikarnar í høvuðsvinnuni við at veita fíggjarligan stuðul, hvørki á sjógvi ella landi.</s>
                                <s>Tvørturímóti mugu vit geva vinnuni størri frælsi at skipa seg innan fyri skynsamar karmar, sum strimbra nýtíðargerð og virðisøking.</s>
                            </p>
                            <p>
                                <s>Svartkjaftakvotan er umskipað frá felagskvotum til eginkvotur, ið gevur vinnuni betri møguleika at gagnnýta og virðisøkja veiðina.</s>
                                <s>Veiðuorka verður roknað øðrvísi nú, so tað verður lættari at endurnýggja flotan, og latið verður upp fyri møguleikanum at virka og virðisøkja fiskin umborð.</s>
                            </p>
                            <p>
                                <s>Í januar 2011 verður inntøkutrygdin latin pørtunum á arbeiðsmarknaðinum at umsita og fíggja.</s>
                            </p>
                            <pb n="8" />
                            <p>
                                <s>Uppskotið um at endurskoða fiskivinnulóggávuna við atliti at brúksskyldu av fiskirættindum, umsetiligleika og møguleikunum hjá útlendingum at gera íløgur í fiskivinnuna er liðugt.</s>
                                <s>Verða politisku flokkarnir eins samstarvssinnaðir í hesum føri, og teir hava verið í arbeiðnum við veðurlagsáttmálanum og við at fáa nýggja eftirlønarskipan í lag, vænti eg, at vit fáa skipað ein dyggan fiskivinnupolitikk, ið kann tryggja landinum størri og støðugari inntøkur.</s>
                            </p>
                            <p>
                                <seg>***</seg>
                            </p>
                            <p>
                                <s>Føroyar eru virknar í altjóða fiskiveiðisamstarvi, har vit vinna okkum fleiri rættindi.</s>
                                <s>Vit hava útvegað okkum loyvi at fiska 1200 tons av toski á Flemish Cap.</s>
                                <s>Í fjør vórðu Føroyar við at stovnseta ein millumtjóða felagsskap fyri fiskiskap í altjóða sjógvi í Suðurkyrrahavi, har vit fingu tillutað 62.000 tons av rossamakreli.</s>
                            </p>
                            <p>
                                <s>Føroyar eiga framhaldandi at krevja størri lut í strandalandaavtaluni um makrel í norðurhøvum.</s>
                                <s>Vit meta, at tey 5 prosentini, okkum eru tilutað, er ikki rættvíst býti longur, tí alt bendir á, at makrelur nógv meira enn áður er og gýtir í føroyskum sjógvi.</s>
                                <s>Í ár seta vit tí okkara egnu kvotu upp á 85.000 tons, sum svara til 15 prosent av mest loyvdu veiðu.</s>
                                <s>Havstovan er eisini farin í holt við at útvega vísindalig prógv fyri makrelnøgdunum á føroyskum øki.</s>
                                <s>Samráðingar verða tiknar uppaftur við tí fyri eyga at fáa eitt størri býti í 2011.</s>
                            </p>
                            <p>
                                <s>Ein fiskivinnutjóð sum Føroyar má hava holla tilbúgving.</s>
                                <s>Tí verður arbeitt við at betra tilbúgvingarskipanina.</s>
                                <s>Ivamál hava tikið seg upp í sambandi við tyrlutilbúgvingina, og í løtuni eru samráðingar við Atlantsflog um nýggjan fyribilssáttmála.</s>
                                <s>Í hesum sambandi er ætlanin, at vit í framtíðini hava tvær javngóðar bjargingartyrlur, og at onnur tyrlan altíð verður til taks í tilbúgvingini.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Vit skulu taka størri ábyrgd á orku- og umhvørvisøkinum.</s>
                            </p>
                            <p>
                                <s>Strangari reglur fyri bunkring eru settar í gildi, og nýggj kunngerð um spillvatn er ásett, sum skal tryggja reinari áir og løkir.</s>
                                <s>Frá 2015 verður ikki loyvt at leiða kloakkir út í vøtn og áir.</s>
                                <s>Í heyst verður havumhvørvislógin broytt, so bøturnar til teirra, ið dálka havið, hækka munandi.</s>
                            </p>
                            <p>
                                <s>Í fjør heyst samtykti Løgtingið einmælt at skerja útlátið av veðurlagsgassum við í minsta lagi 20 prosentum fram til 2020.</s>
                                <s>Hóast tað enn ikki hevur eydnast heimssamfelagnum at gera eina bindandi avtalu um CO2 útlát, ætla vit at fremja okkara ætlan á veðurlagsøkinum.</s>
                            </p>
                            <p>
                                <s>Nýggj landsbyggireglugerð, ið m.a. ásetur krøv til bjálving, verður ætlandi sett í gildi næsta ár, og nýskipanin av Húsalánsgrunninum fer at eggja borgarum til at gera ábøtur, sum minka um oljunýtsluna og CO2 útlátið.</s>
                            </p>
                            <p>
                                <s>Málið er, at 75% av elframleiðsluni skal vera úr varandi orkukeldum í 2020.</s>
                                <s>Arbeitt verður miðvíst við at økja elframleiðsluna úr vindi og vatni, og arbeiðsbólkur er settur at gera ítøkiligt uppskot um, hvussu samfelagið kann dúva upp á varandi orkukeldur.</s>
                                <s>Arbeitt verður við <pb n="9" /> royndarverkætlan við elbilum í samstarvi við Nærverkið, og úti í heimi tykist áhugi vera fyri at nýta Føroyar sum royndarøki fyri el-bilar.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Ein góð útbúgvingarskipan er neyðug fyri at standa seg í altjóða kapping.</s>
                                <s>Landsstýrið leggur tí stóran dent á, at sum flest av okkara ungdómi fáa góða útbúgving – annaðhvørt bókliga ella yrkisliga.</s>
                            </p>
                            <p>
                                <s>Eg fegnist um, at samgongan og andstøðan hava staðið saman um at raðfesta útbúgvingarøkið, hóast vit hava verið noydd at tálma á at kalla øllum økjum.</s>
                                <s>Eyka peningur verður settur av, so at allir skikkaðir umsøkjarar sleppa í miðnámsskúla og á Fróðskaparsetrið, ið ongantíð áður hevur fingið so nógvar umsóknir sum í ár.</s>
                                <s>Vit hava sett fleiri menningarátøk innan fólkaskúlan í verk.</s>
                                <s>Fleiri tímar eru játtaðir til byrjanarundirvísingina, og tvílæraraskipanin í fyrsta og øðrum flokki hevur nú virkað í tvey ár.</s>
                                <s>Lærarar lata sum heild væl at hesi skipan, og spennandi verður at síggja, um úrslitini verða betri, tá ið hesir næmingar fara til sína fyrstu landsroynd í 4. flokki.</s>
                            </p>
                            <p>
                                <s>Arbeiðið at endurskoða og samansjóða námsætlanirnar á fólkaskúla- og miðnámsskúlaøkinum er komið væl áleiðis.</s>
                                <s>Málið er samanhangandi námsætlanir frá fólkaskúla til hægri lestur og at áseta, hvat næmingar skulu duga á hvørjum stigi í útbúgvingarskipanini.</s>
                                <s>Tað skal tryggja, at skiftið millum stigini verður lættari, so vit fáa fleiri ung gjøgnum útbúgvingarskipanina.</s>
                            </p>
                            <p>
                                <s>Skipsførara- og maskinmeistaraútbúgvingar verða nú skipaðar sum bachelorútbúgvingar og lagdar undir Fróðskaparsetrið.</s>
                                <s>Læraraskúlin og Sjúkrarøktarfrøðiskúlin eru lagdir saman við Fróðskaparsetrinum.</s>
                            </p>
                            <p>
                                <s>Nýggj matvøruútbúgving er sett á stovn í Klaksvík.</s>
                            </p>
                            <p>
                                <s>Málið er at víðka um útboðið av útbúgvingum og møguleikum fyri fjarlestri.</s>
                            </p>
                            <p>
                                <s>Stóra næmingatilgongdin ger, at neyðugt verður at umskipa lestrarstuðulin.</s>
                                <s>Arbeiðsbólkur er farin undir at gera uppskot til broytingar í hesi skipan.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Skúlabókagrunnurin, Landsmiðstøðin fyri undirvísingaramboð og KT-depilin eru løgd saman, og søvn landsins verða løgd saman í Tjóðsavn Føroya í heyst.</s>
                                <s>Øll eftirútbútbúgving verður savnað á Fróðskaparsetrinum, og ætlanin er at leggja miðnámsútbúgvingarnar í tveir deplar.</s>
                            </p>
                            <p>
                                <s>Í ólavsøkupakkanum varð lagt upp til bygnaðarbroytingar í fólkaskúlanum við m.a. at leggja smáar skúlaflokkar saman, eisini tvørtur um kommunumørk.</s>
                                <s>Henda ætlan verður nú samskipað við kommunusamanleggingarnar.</s>
                                <s>Vit mugu gera okkum greitt, at vit nýta lutfalsliga meira pening <pb n="10" /> at reka okkara fólkaskúla enn okkara grannalond.</s>
                                <s>Skulu vit reka fólkaskúlan fyri sama krónutal komandi árini, standa vit við valinum millum at leggja smáar skúlar saman í størri eindir ella at lækka støðið.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Mentanin er grundvøllurin undir okkara samleika.</s>
                                <s>Mentanin ríkar tilveruna, mennir skapanarevnini og skapar virði, ið ikki kunnu gerast upp í krónum og oyrum.</s>
                            </p>
                            <p>
                                <s>Samstarvið millum listafólk og okkara útbúgvingarskipan skal halda fram.</s>
                                <s>Tað stimbrar tær skapandi lærugreinarnar í skúlaverkinum og mennir listafólkini.</s>
                                <s>Ætlanin er at geva Mentanargrunninum størri mentanarpolitiskan leiklut, og at hann skal umsita fleiri stuðulsjáttanir.</s>
                                <s>Á vári 2011 verður aðalorðaskifti um okkara framtíðar mentanarpolitikk.</s>
                            </p>
                            <p>
                                <s>Landsstýrið hevur varðveitt játtanina til úrvalsítróttina, sum er 600.000 kr., so at okkara fremstu ítróttarfólk fáa betri karmar at virka undir.</s>
                            </p>
                            <p>
                                <s>Nýtt málráð verður sett í komandi ári, og fyrireikingar til føroyska upphavsrættarlóg verða nú gjørdar.</s>
                                <s>Public Service sáttmáli verður gjørdur við Kringvarpið, har m.a. dentur verður lagdur á tilfar til børn og ung á føroyskum, og deyvatulkingin verður styrkt.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Kommunurnar verða nú lagdar saman í sjey eindir, so tær verða førar fyri at lyfta framtíðar avbjóðingar, veita borgarunum nøktandi tilboð og skapa karmar fyri vøkstri.</s>
                            </p>
                            <p>
                                <s>Eldraøkið verður lagt út til kommunurnar 1. januar 2013, og tann 1. august 2013 verður fólkaskúlin latin kommununum at umsita.</s>
                                <s>Fyri at allar kommur skulu verða førar fyri at fíggja nýggju málsøkini, verður lutfallið millum lands- og kommunuskatt javnað, og ein samhaldsføst útjavningarskipan verður sett í verk.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Eitt gott samfelag er eitt samfelag, sum tryggjar øllum javnbjóðis møguleikar og loftar teimum, sum hava tørv á hjálp og fær tey á føtur aftur.</s>
                            </p>
                            <p>
                                <s>Arbeiðið at gera nýggja forsorgarlóg er farið av bakkastokki.</s>
                                <s>Lógin skal verða lagað til føroyska samfelagið.</s>
                                <s>Tað skal vera greiðari, hvørji rættindi og skyldur borgarin hevur, so at hann, alt eftir tørvi, fær neyðugu hjálpina.</s>
                                <s>Nýggja forsorgarlógin er eitt neyðugt amboð til skynsamari stýring av útreiðslunum.</s>
                            </p>
                            <pb n="11" />
                            <p>
                                <s>Fyrsta stigið, ið snýr seg um hjálparráð, kom í gildi 1. apríl í ár.</s>
                                <s>Næsta stigið er at endurskoða skipanirnar, ið hava týdning fyri at gera arbeiðsmarknaðin rúmligari, sum t.d. skipanirnar við endurbúgving og vardum størvum.</s>
                            </p>
                            <p>
                                <s>Játtanirnar til almannaøkið eru hækkaðar nógv seinastu árini.</s>
                                <s>Tí mugu vit raðfesta tey, sum mest treingja til og skipa okkara veitingar og tænastur, so starvsfólkaorkan og fíggjarliga tilfeingið verða brúkt so væl sum gjørligt.</s>
                            </p>
                            <p>
                                <s>Vit hava hækkað gjaldið á sambýlum, so tað samsvarar betur við tað, fólk gjalda fyri at búgva á røktarheimi.</s>
                                <s>Vit hava minkað stuðulin til heilivág til teirra, ið ikki hava brúk fyri so nógvum heilivági.</s>
                                <s>Vit ætla at leggja ávíst egingjald á hoyritól, og vit umhugsa at nýta nøkur av teimum nýggju røktarheimsplássunum til fólk, ið nú búgva undir vánaligum umstøðum.</s>
                                <s>Á henda hátt verður tað bíligari at reka og betri hjá teimum búfólkum, ið flyta inn í nýggju røktarheimini.</s>
                            </p>
                            <p>
                                <s>Landsstýrið arbeiðir við at samskipa røktarheim, sambýlir og heimarøktina kring landið í eldrarøktarøki, sum verða skipað undir einari leiðslu við felags visitatión og upptøkunevnd.</s>
                                <s>Tað fer at gera skipanina einfaldari, enn hon er í dag, har hvørt heim hevur sína egnu upptøkunevnd.</s>
                                <s>Fyri tey eldru merkir tað, at tað verður ein og sama hurð inn í eldrarøktina.</s>
                                <s>Hvørt øki fer at hava eina skráseting og ikki, sum nú, fleiri ymiskar, og bíðilistarnir verða greiðari og meira eftirfarandi.</s>
                            </p>
                            <p>
                                <s>Skulu vit føra ein munagóðan eldrapolitikk, er neyðugt, at vit fáa eina eftirfarandi mynd av korunum hjá teimum eldru.</s>
                                <s>Tí tók landsstýrið stig til eina livikorskanning fyri at vita, hvat pensjónistar sjálvir halda um sína støðu.</s>
                                <s>Kanningin er liðug og verður løgd fram í næstum.</s>
                                <s>Úrslitini vísa, at so at siga allir pensjónistar eru sum heild nøgdir við sína tilveru.</s>
                                <s>Níggju av tíggju pensjónistum láta væl at síni fíggjarligu støðu, og heilsustøðan er hampilig hjá teimum flestu.</s>
                            </p>
                            <p>
                                <seg>***</seg>
                            </p>
                            <p>
                                <s>Økið børn og ung er umskipað, so vit betur fáa hjálpt børnum og familjum við serligum tørvi.</s>
                                <s>Skipanirnar og tilboðini verða háttað so mikið smidliga, at tørvurin, ið broytist við tíðini, kann verða nøktaður so væl sum til ber.</s>
                            </p>
                            <p>
                                <s>Í mong ár hava vit sent børn og ung við serligum tørvi av landinum.</s>
                                <s>Tað er ikki virðiligt fyri børnini og teirra foreldur, og ei heldur fyri okkum sum samfelag.</s>
                                <s>Tí verður farið undir miðvíst at menna serkunnleika og útvega fleiri tilboð í Føroyum.</s>
                            </p>
                            <p>
                                <s>Nýggj psykiatrilóg varð sett í gildi seinasta heyst.</s>
                                <s>Hon bøtir um rættarstøðuna hjá sálarsjúkum í sambandi við frælsistøku og viðgerð, og hon tryggjar, at sjúklingarnir í so stóran mun, sum til ber, fáa ávirkan á egin viðurskifti.</s>
                            </p>
                            <p>
                                <s>Í vár varð nýggj verjumálslóg sett í gildi.</s>
                                <s>Hon tryggjar, at verjumál altíð verða lagað eftir tørvi, so ómynduggeringin ikki verður meira umfatandi enn neyðugt.</s>
                            </p>
                            <p>
                                <s>Semja er millum samgongu og andstøðu um nýggja eftirlønarskipan.</s>
                                <s>Øll, sum hava møguleika, skulu rinda til egna eftirløn, men tað almenna tryggjar tey, ið ikki hava havt møguleika til at spara upp til sína egnu pensjón.</s>
                                <s>Umskipanin verður gjørd yvir eitt áramál, so borgarin og <pb n="12" /> arbeiðsmarknaðurin fáa møguleika at umstilla seg.</s>
                                <s>Mótrokningin í pensjónini verður broytt, so tað loysir seg hjá pensjónistum at vinna aftur ískoyti til pensjónina.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Sjúkrahúsini verða samskipað, so vit fáa eitt samansjóðað heilsuverk við trimum sjúkrahúsum.</s>
                                <s>Dupultfunksjónir skulu beinast burtur við at samskipa virksemi og tænastur.</s>
                                <s>Hetta skuldi verið lagamanni, nú vit hava útbygt okkara undirstøðukervi fyri risa upphæddir, og sum hevur havt við sær, at fjarstøðan í størsta partinum av landinum ikki er størri enn í einum stórbýi.</s>
                                <s>Fakligar ósemjur og lokalpolitikkur mugu ikki sleppa at tarna hesum máli.</s>
                            </p>
                            <p>
                                <s>Kommunulæknaskipanin verður umskipað, og neyðugt verður við broytingum, um skipanin ikki skal detta sundur.</s>
                                <s>Í løtuni eru bert 18 av 32 kommunulæknastørvum sett.</s>
                                <s>Harafturat er helvtin av kommunulæknunum, sum eru í starvi, oman fyri 60 ár.</s>
                                <s>Umskipanin merkir, at farið verður burtur frá gomlu læknadømunum til færri heilsuøki, har kommunulæknarnir verða savnaðir í størri eindir.</s>
                                <s>Aðrir heilsufakligir starvsbólkar verða knýttir at, so fyribyrgjandi virksemi og viðgerð av fólki við kroniskum sjúkum verður styrkt.</s>
                            </p>
                            <p>
                                <s>Nýggj Heilsutrygd varð sett á stovn 1. januar, og í vár vórðu nýggjar reglur um tilskot til heilivág settar í gildi.</s>
                                <s>Tær eru skipaðar soleiðis, at tess størri útreiðslurnar til heilivág eru, tess størri tilskot.</s>
                                <s>Tað merkir, at borgarar, sum brúka nógvan heilivág, rinda lutfalsliga minni enn tey, ið brúka lítið av heilivági.</s>
                                <s>Børn og eldri koma ongantíð at rinda meira enn 1190 krónur um árið, og øll onnur ongantíð meiri enn 1600 krónur.</s>
                            </p>
                            <p>
                                <s>Fyrsta krabbameinsætlan fyri Føroyar var liðug í fjør, og partar av ætlanini eru longu settir í verk.</s>
                                <s>Hon lýsir verandi støðu innan krabbameinsviðgerð og kemur við tilmælum um átøk at betra um fyribyrging, kanning, viðgerð og endurmenning.</s>
                            </p>
                            <p>
                                <s>Árini 2009 og 2010 eru lýst sum rørsluár, og 2011 verður kostár.</s>
                                <s>Almenni myndugleikin skal ikki ráða yvir, hvussu fólk liva sítt lív, men tað er umráðandi, at vit sum samfelag eggja fólki til at liva á heilsugóðan hátt.</s>
                                <s>Nærverkið hevur í samstarvi við kommunurnar í Havn og í Norðurstreymi skipað fyri tilboðum um rørslu fyri eldri.</s>
                                <s>Royndirnar eru góðar, og tí verða tilboðini víðkað til alt landið.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Ólavsøkan er ímyndin av savningarmegi – bondini, sum knýta okkum føroyingar saman.</s>
                                <s>Gjøgnum øldir eru vit komin saman til gaman og álvara.</s>
                                <s>Og gjøgnum øldir hava vit føroyingar í felag vunnið til lívsins uppihald og bygt land.</s>
                            </p>
                            <p>
                                <s>Felagsskapurin er grundvøllurin undir okkara samfelag, okkara tjóð og okkara fólkaræði.</s>
                                <s>Føroyar hava verið partur av einum ríkisfelagsskapi í meira enn 600 ár.</s>
                                <s>Einum felagsskapi, sum eigur sín lut í, at tað hevur eydnast okkum føroyingum at byggja land.</s>
                                <s>Eitt og hvørt samstarv má tó fylgja tíðini, og eitt og hvørt samstarv má mennast.</s>
                                <s>Men vilja vit broyta okkara ríkisrættarligu <pb n="13" /> viðurskifti í framtíðini, skal tað vera við virðing fyri báðum pørtum og undir greiðum fortreytum og tilgongdum.</s>
                            </p>
                            <p>
                                <s>Uppskotið til stjórnarskipan, ið varð lagt fram í vár, fellur burtur nú á ólavsøku.</s>
                                <s>Men málið verður tikið uppaftur, og tí taki eg fult undir við.</s>
                                <s>Ein stjórnarskipan er grundarsteinurin undir einum fólkaræði og skal savna tjóðina.</s>
                            </p>
                            <p>
                                <s>Men lat meg gera tað heilt greitt.</s>
                                <s>Henda samgonga fer ikki at samtykkja eina stjórnarskipan, sum sáar iva um, hvørt Føroyar eru í ríkisfelagsskapi við Danmark.</s>
                                <s>Skulu vit broyta okkara ríkisrættarligu støðu, skulu broytingarnar ikki vera grundaðar á løgfrøðiligar tulkingar, men vera grundaðar á politiskar avgerðir og fólksins vilja.</s>
                            </p>
                            <p>
                                <seg>Góðu landsmenn – háttvirda ting</seg>
                            </p>
                            <p>
                                <s>Seinastu tvey árini hava verið torfør, og tað hevur mangan verið strævið og avbjóðandi at stýra millum skerini.</s>
                                <s>Vit hava verið í ringum sjógvi, men eg ivist ikki í, at eitt hátrýst við betri líkindum er á veg, um vit bera okkum rætt at.</s>
                            </p>
                            <p>
                                <s>Við góðum áralagi gerst róðurin lættari.</s>
                                <s>Við góðum stevi í samgonguni og góðum samstarvi millum samgongu og andstøðu byggja vit land.</s>
                            </p>
                            <p>
                                <s>Eg vil við hesum rætta hondina út til eitt gott og gevandi samstarv í hesi tingsetuni.</s>
                            </p>
                            <p>
                                <s>Eg ynski øllum eina góða ólavsøku og Guds signing.</s>
                            </p>
                        </div>
                    </div>
                </div>
                <div type="chapter">
                    <head rend="bold center">Partur II</head>

                </div>
                <pb n="43" />
                <div type="chapter">
                    <head>Partur III</head>
                    <div>
                        <head rend="bold">Løglisti</head>
                    </div>
                </div>
            </div>
        </body>
    </text>
</TEI>