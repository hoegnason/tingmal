<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>FG-001/2011 : Frágreiðing løgmans á ólavsøku 2011</title>
            </titleStmt>
            <publicationStmt>
                <publisher>Rani Høgnason Hansen</publisher>
                <idno type="url">https://github.com/hoegnason/tingmal</idno>
                <availability status="free">
                    <licence target="https://creativecommons.org/licenses/by/4.0/">This work is licensed under a Creative Commons Attribution 4.0 International License</licence>
                    <p>This TEI file is part of the "Tingmál" dataset and is an unofficial publication; it is not affiliated with or endorsed by Løgtingið. You may share and adapt with attribution. Provided "as is," without warranties.</p>
                    <p>Original content is used here under §9 (public documents) and §27 (public debate) exceptions of the Faroese Copyright Act.</p>
                </availability>
                <date when="2025-11-08" />
            </publicationStmt>
            <notesStmt>
                <note />
            </notesStmt>
            <sourceDesc>
                <bibl type="parliamentary_document">
                    <publisher>Føroya Løgting</publisher>
                    <author>
                        <persName>Kaj Leo Holm Johannesen</persName>
                        <roleName>løgmaður</roleName>
                    </author>
                    <ref target="https://www.logting.fo/documents/28433" />
                    <note type="source_format">PDF document, machine-readable text</note>
                    <date when="2011-07-29">29. juli 2011</date>
                </bibl>
            </sourceDesc>
        </fileDesc>
        <encodingDesc>
            <editorialDecl>
                <correction>
                    <p statrt="medium">Manual correction of OCR/extraction errors identified during PDF text extraction.</p>
                </correction>
                <segmentation>
                    <p statrt="medium">Questions segmented according to the numbered structure in source document. Background text has been divided into paragraphs and sentences.</p>
                </segmentation>
            </editorialDecl>
        </encodingDesc>
    </teiHeader>
    <text>
        <body>
            <pb n="1" />
            <div type="report">
                <pb n="2" />
                <div type="chapter">
                    <head>Partur I</head>
                    <div>
                        <head rend="bold">Framløga løgmans</head>
                        <div>
                            <p>
                                <seg>Harra formaður</seg>
                            </p>
                            <p>
                                <s>Í øldir eru føroyingar komnir saman at hátíðarhalda ólavsøkuna, og í øldir er løgtingið komið saman á ólavsøku at seta út í kortið kósina fyri land og fólk.</s>
                            </p>
                            <p>
                                <s>Tað er við stórari gleði, at vit savnast á ólavsøku.</s>
                                <s>Hetta er hátíð, ið myndar okkara samanhald, samleika og felags lagnu sum tjóð.</s>
                                <s>Okkara land, sum vit eru so ómetaliga góð við.</s>
                            </p>
                            <p>
                                <s>Árini ganga, og tíðirnar broytast, men allatíðina er fremsta uppgávan og ábyrgdin hjá landsins stjórn at leiða landið gjøgnum góð og minni góð ár.</s>
                            </p>
                            <p>
                                <s>Farna tingsetan hevur verið serstakliga avbjóðandi.</s>
                            </p>
                            <p>
                                <s>Vit hava sæð ein stóran banka fara á húsagang og verða bjargaðan.</s>
                                <s>Føroya størsta arbeiðspláss innan fiskiídnaðin fór á húsagang og varð endurreist við nýggjum eigarum.</s>
                                <s>Og drúgt makrelstríð tók seg upp við ES og Noreg, tí vit sum tjóð stóðu fast við okkara rætt til ríkidømið í havinum.</s>
                            </p>
                            <p>
                                <s>Avbjóðingarnar hava verið nógvar og truplar, men Føroyar teljast framvegis millum heimsins ríkastu lond.</s>
                                <s>Allar umstøður eru gamaní ikki nøktandi, men grundleggjandi er okkara samfelag trygt at liva í.</s>
                            </p>
                            <p>
                                <s>At liva her hevur altíð kravt, at fólkið var til reiðar at taka við stórum avbjóðingum og laga seg til broyttar umstøður.</s>
                                <s>Hesar avbjóðingar tóku vit á okkum við hegni og hepni.</s>
                            </p>
                            <p>
                                <s>Vit lagaðu okkum til broyttu umstøðurnar, tá hóttaføllini gjørdu um seg, og afturgongd og stúran vórðu vend til framgongd og vón.</s>
                                <s>Vit stóðu royndina, tí vit høvdu viljan.</s>
                            </p>
                            <p>
                                <s>Eisini í komandi tíðum standa vit fyri stórum avbjóðingum.</s>
                                <s>Stig skulu takast at flyta landið úr gomlum skipanum inn í eina burðardygga framtíð, bæði hvat viðvíkur fólkagrundarlagi, náttúrutilfeingi og hugsunarhátti.</s>
                            </p>
                            <p>
                                <s>Vit skulu syrgja fyri, at umstøðurnar verða so góðar sum gjørligt hjá okkara ungdómi at flyta heimaftur.</s>
                                <s>Til tess krevst, at vit duga betur at lurta eftir teirra ynskjum og vónum.</s>
                            </p>
                            <p>
                                <s>Vit skulu syrgja fyri, at avleiðingarnar av búskaparkreppuni, ið rakti á heysti 2008, verða bastar, so hallið á fíggjarlógini hvørvur, og arbeiðsloysið minkar.</s>
                            </p>
                            <p>
                                <s>Vit skulu tora at broyta skipanir og bygnaðir, sum tæntu okkum væl fyrr, men sum ikki geva bestu úrtøkuna í dag.</s>
                                <s>Her hugsi eg um bæði vinnu og almenna geiran.</s>
                            </p>
                            <p>
                                <s>Vanahugsan og stillstøða er ikki ein møguleiki næstu árini.</s>
                                <s>Nýhugsan og nýskipanir skulu skunda undir, at Føroya framtíð verður trygg.</s>
                            </p>
                        </div>
                        <pb n="3" />
                        <div>
                            <p>
                                <seg>Harra formaður</seg>
                            </p>
                            <p>
                                <s>Tá samgongan tók við landsins leiðslu tann 26. september í 2008, var búskaparligi vøksturin vendur til afturgongd.</s>
                                <s>Síðan hava vit virkað undir sera truplum umstøðum.</s>
                            </p>
                            <p>
                                <s>Búskaparliga afturgongdin helt fram í 2009, men í 2010 kundi aftur staðfestast framgongd.</s>
                                <s>Uppgávan var at steðga vaksandi hallinum á fíggjarlógini og vøkstrinum í landskassaskuldini, samstundis sum vit framdu vakstrartiltøk.</s>
                            </p>
                            <p>
                                <s>Føroysku peningastovnarnir gjørdust partur av bankapakkunum fyri danska ríkið, og hetta bjargaði fíggjarkervinum.</s>
                                <s>Landsstýrið tálmaði almennu útreiðslunum og er farið undir at rationalisera og leggja stovnar saman, so meira fæst fyri minni.</s>
                            </p>
                            <p>
                                <s>Búskaparligu átøkini hava borið ávøkst.</s>
                                <s>Gongdin er vend, uttan at almenna skuldin er vaksin ov nógv.</s>
                                <s>Talið á arbeiðsleysum er lækkað við 400 síðan í februar, tá tað var hægst.</s>
                                <s>Arbeiðsloysið er nú komið niður á 6,5 prosent.</s>
                            </p>
                            <p>
                                <s>Hallið á fíggjarlógini minkar og verður eftir ætlan burtur í 2016.</s>
                                <s>Landsstýrið hevur fingið tamarhald á meirnýtsluni á fíggjarlógini, og samlaða meirnýtslan er farin úr 131 mió. kr. í 2008 niður í 11 mió. kr. í 2010.</s>
                                <s>Almenna fyrisitingin eigur stórt rós uppiborið fyri at hava vent hesi gongd.</s>
                            </p>
                            <p>
                                <s>Treystitalið, ið gevur ábending um, hvussu mett verður um støðuna, vísir, at fólk og vinna aftur síggja bjartari upp á framtíðina.</s>
                            </p>
                            <p>
                                <s>Ordrabøkurnar í byggivinnuni eru eisini farnar at fyllast, tí meiri pengar eru settir av til almennar íløgur komandi árini.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Samgongan hevur framt flestu málini, sum hon setti sær fyri, og hetta tíðarskeiðið hevur landsstýrið latið løgtinginum umleið 350 lógaruppskot.</s>
                            </p>
                            <p>
                                <s>Vit hava framt og eru farin undir at fremja nakrar av størstu og týdningarmiklastu nýskipanunum í fleiri áratíggju.</s>
                                <s>Men komið er ikki á mál.</s>
                                <s>Altjóða metingarstovnurin Moodys hevur lækkað kredittmetingina av føroyska búskapinum eitt stig, tí vit mangla at seta í verk enn fleiri átøk.</s>
                            </p>
                            <p>
                                <s>Fyri at fáa hallið burtur er neyðugt at fremja enn fleiri grundleggjandi broytingar í fiskivinnuni og almenna bygnaðinum.</s>
                            </p>
                            <p>
                                <s>Í vár fór Fólkaflokkurin úr samgonguni.</s>
                                <s>Eg takki Fólkaflokkinum fyri samstarvið og fyri tey tøk, vit tóku saman í samgongu.</s>
                                <s>Tit tordu at taka ábyrgd, tá á stóð.</s>
                            </p>
                            <p>
                                <s>Eg valdi ikki at skriva út nýval, tá landsstýrið kom í minniluta, og tíðin hevur prógvað, at eisini við minnilutastjórn ber til at loysa týðandi mál.</s>
                            </p>
                            <pb n="4" />
                            <p>
                                <s>Á ólavsøku verða uppskot til nýggjan kommunubygnað løgd fram.</s>
                                <s>Skulu øll øki í landinum hava javnbjóðis møguleikar at mennast, er neyðugt at skipa landið í færri og sterkari eindir.</s>
                            </p>
                            <p>
                                <s>Eg ásanni, at hoyringsfreistin í sambandi við nýggja kommunubygnaðin var í styttra lagi.</s>
                                <s>Tó mugu vit ikki gloyma, at júst kommunumálið er tað málið í nýggjari politiskari søgu í Føroyum, sum hevur fingið drúgvastu og neyvastu viðgerðina av øllum.</s>
                                <s>Fleiri álit eru gjørd, og kommunufeløgini hava verið við í allari tilgongdini.</s>
                            </p>
                            <p>
                                <s>Í november 2012 skal fólkið velja stýri til nýggju kommunueindirnar.</s>
                                <s>Um vit bíða, fáa kommunurnar ikki nóg góða tíð at fyrireika seg til samanleggingarnar.</s>
                            </p>
                            <p>
                                <s>Latið okkum nú standa saman um at skapa tað nýggja Føroya-kortið.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Ein burðardygg fiskivinna er ikki eitt val, men ein treyt fyri búskaparvøkstri.</s>
                            </p>
                            <p>
                                <s>Fleiri fiskastovnar undir Føroyum eru illa fyri orsakað av ov stórum veiðitrýsti, og skal vinnan røkka bestu keyparum, er neyðugt, at hava MSC-góðkenning ella aðra altjóða viðurkenda góðkenning.</s>
                                <s>Skal hetta eydnast, mugu vit prógva fyri umheiminum, at okkara fiskiskapur er burðardyggur.</s>
                            </p>
                            <p>
                                <s>Fyrsta stigið verður tikið í dag, tá uppskot um fiskidagatal verður lagt fram.</s>
                                <s>Í hesum uppskoti verður fiskidagatalið lækkað við 10 prosentum í bólki 1, 2, 3 og 4T, meðan bólkarnir 4 og 5 (a og b) verða lækkaðir við 20 prosentum.</s>
                            </p>
                            <p>
                                <s>Vit vita, at aftur í ár verður ósemja millum flokkar og innanfloks um uppskotið um fiskidagar.</s>
                                <s>Tá løgtingið skal áseta talið á fiskidøgum, er uppgávan at tryggja, at fiskastovnarnir verða gagnnýttir á ráðiligan og burðardyggan hátt.</s>
                                <s>Tann árligi bardagin um fiskidagar má halda uppat.</s>
                                <s>Vit kunnu ikki, sum frá líður, liva við eini fiskidagaskipan, har politisk togtogan er avgerandi fyri talið á fiskidøgum heldur enn vísindalig tilmæli.</s>
                                <s>Tað var ikki endamálið við fiskidagaskipanini, tá hon varð smíðað í 1996.</s>
                            </p>
                            <p>
                                <s>Samgongan, Tjóðveldi og Framsókn hava gjørt semju, sum skal leggja lunnar undir eina umskipan í fiskivinnuni.</s>
                                <s>Endamálið er at gera nýggja skipan, ið skal koma í staðin fyri verandi skipan við loyvisrættindum, ið ganga út í 2018.</s>
                            </p>
                            <p>
                                <s>Í seinasta lagi 2015 skal øll veiða í føroyskum sjóøki vera burðardygg, og alt tilfeingið skal tá koma til høldar.</s>
                                <s>Farið verður undir eina endurreisingarætlan, ið skal fáa fiskastovnarnar at koma fyri seg.</s>
                            </p>
                            <p>
                                <s>Um neyðugt verða fleiri stig tikin at steingja leiðir, so ungfiskurin verður vardur.</s>
                            </p>
                            <pb n="5" />
                            <p>
                                <s>Lógarverkið verður broytt, so vinnan fær betri møguleikar at virðisøkja fiskin umborð.</s>
                                <s>Útrokningin av veiðiorku og skipastødd verður broytt og gjørd smidligari, so tað verður lættari at endurnýggja flotan.</s>
                                <s>Í heyst verður farið undir at endurskoða skipanina við skipabólkum fyri at geva betri møguleikar at leggja loyvir saman og á tann hátt tillaga fiskiflotan.</s>
                                <s>Brúksskylda verður eisini sett í gildi.</s>
                            </p>
                            <p>
                                <s>Makrelkvotan fyri 2011 verður nýtt í eini royndarskipan, har ein partur av fiskinum verður útlutaður fyri tilfeingisgjald og ein annar partur umvegis uppboðssølu.</s>
                                <s>Fyrsti partur av søluni av makreli á fiskamarknaði hevur eydnast væl.</s>
                                <s>Eftir einum degi vórðu 7000 tons seld fyri umleið 12 mió. kr.</s>
                            </p>
                            <p>
                                <s>Fyri fíggjarárið 2011 er tilfeingisskattur settur í gildi.</s>
                                <s>Talan er um hækkaðan partafelagsskatt upp á 2,5 prosent á skattskyldugar inntøkur oman fyri eina millión.</s>
                            </p>
                            <p>
                                <s>Landsstýrið er enn ikki komið til endaliga niðurstøðu um, hvussu stóran part av tilfeingisrentuni tað almenna skal hava, og hvussu hetta skal gerast.</s>
                            </p>
                            <p>
                                <s>Í fíggjarkarminum fyri 2012 eru inntøkurnar frá tilfeingisskatti ásettar at vera 40 mió. kr., og hetta er samtykt av einum breiðum meiriluta í tinginum.</s>
                            </p>
                            <p>
                                <s>Okkara mál er, at ein nýggj skipan skal vera klár at seta íverk 1. januar 2012.</s>
                            </p>
                            <p>
                                <s>Landsstýrið hevur skyldu at verja tilfeingið og rættindi Føroya fólks.</s>
                                <s>Tey 4,6 prosentini av makrelkvotuni í strandalandaavtaluni, ið Føroyar áður hava fingið tillutað, er ikki rættvíst býti longur.</s>
                                <s>Vit eiga størri lut.</s>
                            </p>
                            <p>
                                <s>Samskifti er millum partarnar, og samráðingar verða tiknar uppaftur í heyst.</s>
                            </p>
                            <p>
                                <s>Ein grundleggjandi liður í at skapa búskaparvøkstur er, at vit flyta okkum frá at vera rávøruframleiðara til eina matvøruframleiðandi tjóð.</s>
                                <s>Ein arbeiðsbólkur verður settur at orða ein politikk fyri matvøruframleiðslu og gera eina ætlan fyri, hvussu vit røkka málinum at fáa størri virðisøking burtur úr okkara tilfeingi.</s>
                            </p>
                            <p>
                                <s>Umráðandi er, at okkara høvuðsvinna verður skipað, so ongin tørvur verður á rakstrarstuðuli.</s>
                                <s>Tann 1. januar í 2011 varð inntøkutrygdin latin pørtunum á arbeiðsmarknaðinum at umsita og fíggja.</s>
                            </p>
                            <p>
                                <s>Ein tjóð, sum livir av tilfeinginum í havinum, má hava holla tilbúgving.</s>
                                <s>Nýggj tilbúgvingarlóg verður løgd fyri tingið til heystar, sum skal tryggja eina munagóða tilbúgving.</s>
                                <s>Tyrlutænastan verður ment, og í næstum verður farið undir at gera ein langtíðarsáttmála við Atlantsflog, sum skal galda til 2014.</s>
                                <s>Í framtíðini verða tvær væl útgjørdar bjargingartyrlur til taks</s>
                            </p>
                        </div>
                        <pb n="6" />
                        <div>
                            <p>
                                <seg>Harra formaður</seg>
                            </p>
                            <p>
                                <s>At vinna rættin til Føroyaháslættan er eitt tað mest strategiska málið í føroyskum uttanríkispolitikki nakrantíð.</s>
                                <s>Talan er um øki, sum er størri enn Frakland, og sum kann goyma risa nøgdir av kolvetni.</s>
                                <s>Føroyar hava nú latið inn síni krøv til landgrunsnevndina undir Sameindu Tjóðum.</s>
                                <s>Næstu árini fara at vísa, hvørja støðu nevndin fer at hava til okkara krøv.</s>
                            </p>
                            <p>
                                <s>Føroyar eru eisini ein virkin partur av samstarvinum millum londini í Arktis.</s>
                                <s>Á fundi í Arktiska Ráðnum í mai undirritaðu uttanríkisráðharrarnir í limalondunum saman við mær og grønlendska landsstýrisformanninum sáttmála um leiting og bjarging í arktiska økinum.</s>
                                <s>Komandi árið verður samráðst um bindandi avtalu um tilbúgving í mun til oljudálkingar á havinum.</s>
                            </p>
                            <p>
                                <s>Londini í ríkisfelagsskapinum hava orðað eina felags virkisætlan um at styrkja síni áhugamál í arktiskum høpi.</s>
                                <s>Ætlanin verður løgd fram tann 22. august í Keypmannahavn.</s>
                            </p>
                            <p>
                                <s>Alheimsgerðin hevur við sær, at lond ikki longur eru vard ímóti kapping frá hvør øðrum, men tvørturímóti standa í harðnandi kapping.</s>
                                <s>Hetta er avbjóðingin nú og næstu mongu árini.</s>
                            </p>
                            <p>
                                <s>Søgan sigur okkum, at lond, ið hava innibyrgt seg, hava havt afturgongd.</s>
                                <s>Fyri at menna nýggjar vørur og tænastur er neyðugt, at vit fáa betri atgongd til útlendskar marknaðir.</s>
                                <s>Landsstýrið fyrireikar í løtuni eina samráðingartilgongd saman við donsku stjórnini.</s>
                                <s>Endamálið er, at Føroyar og ES gera nýggja avtalu, sum í útgangstøðinum fevnir um tey fýra frælsini, ið geva vinnu og borgarum betri virkismøguleikar.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Vit liva í einum frælsum og friðarligum samfelag.</s>
                                <s>Men brádliga fingu vit øll ein skelk, tá vit seinasta fríggjadag tann 22. juli frættu um sorgarleikin í okkara brøðratjóð Noregi.</s>
                            </p>
                            <p>
                                <s>Atsóknirnar í Oslo og Utøya vóru ófatiligir ræðuleikar sprotnir úr einum óskiljandi hatri.</s>
                                <s>Eitt álop á tolsemi og fólkaræðið.</s>
                                <s>Ein váttan um, at vitloysi og fanatisma finnast millum øll fólkasløg, í øllum átrúnaðum og í øllum samfeløgum.</s>
                            </p>
                            <p>
                                <s>Vit mugu ikki lata fremmandahatur fáa fastatøkur á okkum.</s>
                                <s>Tolsemi skal vera grundvøllurin undir okkara fólkaræði.</s>
                                <s>Hendan lærdóm, mugu vit bera víðari og leggja niður í okkara børn.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Landsstýrið gjørdi í 2010 eina vakstrarætlan, sum skuldi stimbra virksemið í landinum, og fleiri av átøkunum eru sett í verk.</s>
                                <s>Eitt nú hevur Fiskaaling gjørt royndir at ala á opnum havi, og verkætlanin verður liðug í 2012.</s>
                                <s>Føroysku tryggingarfeløgini hava fingið møguleika at virka á danska marknaðinum, og næsta málið er at fáa avtalur við Grønland, Noreg og ES.</s>
                            </p>
                            <pb n="7" />
                            <p>
                                <s>10 mió. kr. eru fingnar til vega at gera granskaradepil, sum eftir ætlan verður klárur um eitt til tvey ár.</s>
                                <s>Ein nýmenningarskipan er gjørd, so íverksetarar kunnu fáa ráðgeving og søkja um stuðul á øllum stigum frá hugskoti til framleiðslu.</s>
                                <s>Tvey privat vakstrarpartafeløg eru stovnað.</s>
                            </p>
                            <p>
                                <s>Heilivágsframleiðslan hjá Apoteksverkinum verður nútíðargjørd og víðkað fyri at kunna halda fram at veita heilivág til heilsuverkið og vinnulívið og fyri at kunna framleiða heilivág til útflutnings.</s>
                            </p>
                            <p>
                                <s>Seinastu árini hevur FAS-skipanin verið marknaðarførd miðvíst.</s>
                                <s>Talið á skipum hevur verið støðugt vaksandi og er nú 63.</s>
                                <s>Miðað verður eftir, at talið á skipum í 2012 verður yvir 100.</s>
                                <s>Møguleikar eru fyri avleiddum virksemi, og Føroyar verða eisini marknaðarførdar sum eitt land at reka reiðaravirksemi í.</s>
                            </p>
                            <p>
                                <s>Búnaðargrunnurin er umskipaður, so møguleikarnir at veita fígging til útbyggingar, ábøtur og at velta upp úr nýggjum eru víðkaðir.</s>
                            </p>
                            <p>
                                <s>Ferðavinnan gevur stórt íkast til samfelagsbúskapin.</s>
                                <s>Mett verður, at vinnan umsetir fyri umleið 700 mió. kr. um árið.</s>
                                <s>Vinnan stendur í vøkstri, og talið á gistingum eru tvífaldaðar frá 2003 til 2010.</s>
                                <s>Hetta ber boð um, at átøk og marknaðarføring hava givið úrslit.</s>
                            </p>
                            <p>
                                <s>Ferðavinnan hevur sett sær sum mál at tvífalda inntøkurnar næstu tíggju árini, og landsstýrið fer at gera sítt til, at hetta mál verður rokkið.</s>
                                <s>Ferðaráð Føroya verður endurstovnað og lagt undir Vinnumálaráðið, og Vinnuframagrunnurin fer í framtíðini at stuðla ferðavinnuni.</s>
                            </p>
                            <p>
                                <s>Føroyar verða marknaðarførdar í nógvum átøkum í øðrum londum í tøttum samstarvi við vinnuog mentanarlív.</s>
                                <s>Tað snýr seg um handilsferðir, keypsstevnir og tiltøk, har vørur, mentan, sniðgeving, tónleikur og Føroyar sum ferðamál verða marknaðarførd.</s>
                            </p>
                            <p>
                                <s>Flogvøllurin verður longdur í løtuni, og nýggja komuhøllin gevur møguleika fyri øktum vinnuligum virksemi.</s>
                                <s>Føroyar verða væntandi seinni í ár partur av evropeiska flogferðslusáttmálanum.</s>
                                <s>Sáttmálin er avgreiddur í Føroyum, og bíðað verður nú eftir donsku ígildissetanini.</s>
                                <s>Sáttmálin gevur útlendskum flogfeløgum fría atgongd at flúgva til Føroya og okkum fría atgongd at virka um alt Evropa.</s>
                            </p>
                            <p>
                                <s>Næsta vár fær Atlantsflog eitt nýtt Airbus 319 flogfar, sum kann flúgva beinleiðis tvørtur um Evropa ella Atlantshavið.</s>
                                <s>Hetta verður eitt nýbrot í føroyskari flutningssøgu, sum fer at flyta okkara mentalu mørk og knýta okkum tættari at umheiminum.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Náttúran er okkara tilverugrundarlag, ein dýrgripur, sum vit hava ábyrgd av at verja.</s>
                            </p>
                            <p>
                                <s>Løgtingið hevur samtykt, at Føroyar skulu skerja útlátið av veðurlagsgassum í minsta lagi 20 prosent fram til 2020.</s>
                                <s>Frágreiðing um veðurlagspolitikk Føroya verður løgd fyri tingið í heyst, og hon fer at lýsa, hvussu gongur at røkka málinum.</s>
                            </p>
                            <pb n="8" />
                            <p>
                                <s>Føroyski búskapurin er heftur at olju.</s>
                                <s>Meira enn 90 prosent av okkara orkunýtslu stavar frá oljuúrdráttum, og í fjør innfluttu vit olju fyri nærum eina milliard krónur.</s>
                            </p>
                            <p>
                                <s>Ein heildarætlan fyri elorkuøkið verður tøk í næstum.</s>
                                <s>Ætlanin skal vísa á eina leið, har orkuframleiðslan á landi verður grundað á varandi orkukeldur.</s>
                                <s>Í 2020 skulu meiri enn 80 prosent av elframleiðsluni stava frá varandi orkukeldum, og miðað verður eftir, at áðrenn 2050 skal talið vera nærum 100 prosent.</s>
                            </p>
                            <p>
                                <s>Skal yvirskipaða málið røkkast, er neyðugt at fremja munandi tiltøk og broytingar.</s>
                                <s>Vindur og seinni eisini sjóvarfall skulu gerast grundarlagið undir elframleiðsluni.</s>
                                <s>Vatn skal nýtast at virðisøkja og goyma vindorku, og olja skal vera til at taka.</s>
                            </p>
                            <p>
                                <s>Elveitingarlógin verður endurskoðað og gjørd smidligari, so tað verður lættari hjá nýggjum aktørum at sleppa framat.</s>
                            </p>
                            <p>
                                <s>Lógin um Húsalánsgrunnin er broytt, og grunnurin kann nú veita lagaliga fígging til orkusparandi ábøtur á bústaðir.</s>
                                <s>Nýggj byggilóg er liðug og verður løgd framaftur nú á ólavsøku.</s>
                                <s>Lógin fer at seta krøv til bjálving, tetting og luftútskifti.</s>
                                <s>Fiskivinnan er størsti brúkari av olju, men tillagingarnar í fiskiflotanum fara at merkja, at oljunýtslan verður minni.</s>
                            </p>
                            <p>
                                <s>Í heyst verður uppskot til broyting í náttúrufriðing løgd fyri tingið.</s>
                                <s>Lógin fer eisini at fevna um náttúruvernd.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Vit hava lagt stóra orku í at gera íløgur í útbúgving, gransking og mentan.</s>
                                <s>Umráðandi er at halda fast við hesa gongd, hóast úrslitini ikki síggjast eftir einum degi.</s>
                                <s>Tilgongdin at menna Føroyar sum vitanarsamfelag er drúgv, men tað er okkara skylda at fyrireika samfelagið at taka ímóti framtíðini.</s>
                            </p>
                            <p>
                                <s>Ongantíð hava so nógv fulltíðarlesandi verið knýtt at okkara hægru lærustovnum sum nú, og játtanin til Fróðskaparsetrið er økt munandi seinastu fimm árini.</s>
                                <s>Fígging er fingin til at byggja nýtt havrannsóknarskip fyri 200 mió. kr.</s>
                            </p>
                            <p>
                                <s>Limaskapur í ES-granskingarskránni FP7 er fingin í lag, og tann 28. januar 2011 samtykti Vísindaráðið fyrsta yvirskipaða granskingarpolitikk Føroya undir heitinum “Vitan &amp; Vøkstur.”</s>
                                <s>Nú verður løgd ein arbeiðsætlan fyri, hvussu vit fremja granskingarpolitikkin í verki, og hvørji vakstrar- og granskingarøki vit eiga at leggja dent á næstu fimm árini.</s>
                            </p>
                            <p>
                                <s>Útbúgvingarskipanin skal mennast.</s>
                                <s>Tí mugu øll, sum virka í skipanini, tola broytingar.</s>
                                <s>Umstøður, krøv og avbjóðingar broytast alla tíðina, og broytingar eru neyðugar, skal meira fáast fyri tær játtanir, sum rúm er fyri í okkara búskapi.</s>
                            </p>
                            <pb n="9" />
                            <p>
                                <s>At kalla allar útbúgvingarskipanir frá dagstovnaøkinum til hægri útbúgvingar verða endurskoðaðar.</s>
                                <s>Hetta skal góðskutryggja skipanirnar og gera tær meira kostnaðareffektivar.</s>
                            </p>
                            <p>
                                <s>Nýggjar samanhangandi námsætlanir verða settar í verk fyri fólkaskúlan í 2011 og fyri miðnámsskúlarnar í 2012.</s>
                                <s>Nýggj lóggáva fyri gymnasialu miðnámsútbúgvingarnar verður klár í heyst.</s>
                            </p>
                            <p>
                                <s>Í 2012 er ætlanin at fara undir nýggja eindarskipan fyri yrkisútbúgvingar, har skúlaskeiðini hjá lærlingunum verða samskipað við SIT-útbúgvingina.</s>
                            </p>
                            <p>
                                <s>Landsstýrið ætlar at fáa skipsførara- og maskinmeistaraútbúgvingarnar á bachelorstig, har møguleikarnir fyri at koma inn verða so liðiligir sum gjørligt.</s>
                                <s>Ætlanin er eisini at menna og víðka tekstil- og sniðgevaraútbúgvingina, so okkara aldargamla handverk og náttúrutilfeingi verður gagnnýtt uppaftur betur.</s>
                            </p>
                            <p>
                                <s>Fróðskaparsetrið hevur fingið nýggjan bygnað.</s>
                                <s>Arbeitt verður við at fjøltátta útbúgvingartilboðini og taka inn lesandi á øllum deildum á hvørjum ári.</s>
                                <s>Langtíðarmálið er, at fleiri ung fara at taka útbúgving ella partar av útbúgvingini í Føroyum, so Fróðskaparsetrið verður eitt portur til víðari lestur.</s>
                            </p>
                            <p>
                                <s>Innan allar útbúgvingarskipanir hevur tað stóran týdning at menna fjarlestrarskipanir.</s>
                                <s>Landsstýrið hevur sett sær fyri at fáa eina fjarlestrarskipan at virka so skjótt sum gjørligt.</s>
                            </p>
                            <p>
                                <s>PISA-kanningar vísa, at hóast framstig eru gjørd, er okkara fólkaskúli enn ikki á sama støði sum í londum, vit vanliga samanbera okkum við.</s>
                                <s>Fleiri átøk eru sett í verk.</s>
                                <s>Styrkt er um byrjanar- og lesiundirvísingina, skeið eru í fakligari lesing og kunningartøkni, og eitt fólkaskúlaráð letur eisini tilmæli um framhaldandi ábøtur.</s>
                            </p>
                            <p>
                                <s>Føroyar nýta lutfalsliga somu upphæddir til útbúgving sum okkara grannalond.</s>
                                <s>Fyri at styrkja fólkaskúlan, er neyðugt, at vit nýta játtanirnar betur og øðrvísi.</s>
                                <s>Nýggjur kommunubygnaður fer at hava við sær, at til ber at skipa fólkaskúlan í størri eindir, sum er avgerandi fyritreyt fyri, at vit kunnu gagnnýta alt tilfeingið í skúlanum betur.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Ítróttur hevur stóran týdning fyri menningina av okkara ungu og fyri heilsuna hjá okkum tilkomnu.</s>
                                <s>Fremstu ítróttafólkini eru okkara fyrimyndir og umboð úti í heimi.</s>
                                <s>Tí skulu vit framhaldandi stuðla ítróttinum, og latið okkum taka lógvatak saman fyri at fáa oyggjaleikirnar aftur til Føroya.</s>
                            </p>
                            <p>
                                <s>Lógarbroyting er framd, sum gevur ítróttar- og mentanarfelagsskapum, kirkjum og samkomum møguleika fyri at fáa endurrindað MVG-útreiðslur til bygging.</s>
                                <s>Hetta er eitt gott ískoyti, ið tryggjar, at fleiri verkætlanir kunnu gerast veruleiki.</s>
                            </p>
                            <pb n="10" />
                            <p>
                                <s>Peningur er settur av til at fyrireika nýtt tjóðleikhús.</s>
                                <s>Stuðul er latin til langhyl í Suðuroy, ítróttarhøll á Sandi og verkætlanina SALT á Drelnesi.</s>
                            </p>
                            <p>
                                <s>Søvn okkara eru nú samskipað í stovnin Søvn Landsins, sum hýsir einum stórum parti av okkara felags mentanararvi og undirstøðukervinum hjá okkara útbúgvingar- og granskingarstovnum.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Í Føroyum hava vit bygt upp vælferðartænastur, sum tryggja góðar karmar fyri tilveruni hjá borgarunum.</s>
                                <s>Hóast niðurgangstíðir hava vit valt at hækka játtanirnar til almanna- og heilsutænastur við góðum 300 mió. kr. síðan 2008.</s>
                            </p>
                            <p>
                                <s>Seinastu árini hevur verið arbeitt við at dygdarmenna sjúkrahúsverkið.</s>
                                <s>Nøgdsemiskanning varð gjørd í 2010, og kanningin vísir, at allarflestu sjúklingar lata væl at viðgerðini og tænastuni.</s>
                            </p>
                            <p>
                                <s>Fyrsta krabbameinsætlanin var liðug í 2009.</s>
                                <s>Fleiri av tilmælunum í ætlanini eru sett í verk, og ungar gentur fáa tilboð um ókeypis koppseting fyri lívmóðurhálskrabba.</s>
                            </p>
                            <p>
                                <s>Útbyggingin av Landssjúkrahúsinum heldur fram.</s>
                                <s>Farið verður undir at byggja nýggjan psykiatriskan depil, og arbeiðið skal vera liðugt í 2018.</s>
                                <s>Farið er undir samráðingar um at leiga nýtt sjúklingahotell í Keypmannahavn, ið verður bygt til endamálið.</s>
                            </p>
                            <p>
                                <s>Heilsufrøðilig gransking er eitt av kjarnuøkjunum í granskingarpolitikkinum hjá landsstýrinum.</s>
                                <s>Við verkætlanini FarGen verða møguleikarnir fyri ílegugransking kannaðir og marknaðarførdir.</s>
                            </p>
                            <p>
                                <s>Talgilda heilsuskipanin er sett í verk á øllum trimum sjúkrahúsunum og hjá kommunulæknunum.</s>
                                <s>Hon tryggjar, at virksemið kann skipast betur og bøtir munandi um tænastuna.</s>
                                <s>Skipanin er slóðbrótandi og hevur vakt ans úti í heimi.</s>
                            </p>
                            <p>
                                <s>Teir ellivu sjúkrakassarnir eru umskipaðir í stovnin Heilsutrygd.</s>
                                <s>Nýggj tilskotsskipan til heilivág er komin í gildi, sum merkir, at tey, sum hava størstan tørv á heilivági, fáa mest stuðul.</s>
                                <s>Ein sjúkrakassagrunnur verður stovnsettur, sum fer at veita stuðul til átøk innan heilsuøkið.</s>
                            </p>
                            <p>
                                <s>Vælferð kostar, og skulu vit megna at menna tænasturnar, er neyðugt at fremja broytingar í bygnaðum, so vit fáa meira fyri minni.</s>
                            </p>
                            <p>
                                <s>Sjúkrahúsverkið verður lagt undir eina felags leiðslu, so virksemið á teimum trimum sjúkrahúsunum verður skipað í eini heild.</s>
                            </p>
                            <p>
                                <s>Farið er undir eina tilgongd at leggja Almannastovuna og Nærverkið saman.</s>
                                <s>Í dag hava mangir brúkarar uppgávur, ið skulu loysast á báðum støðum.</s>
                                <s>Við at leggja stovnarnar saman ber til at gera málsviðgerðina einfaldari og á tann hátt spara pening.</s>
                            </p>
                            <p>
                                <s>Kommunulæknaøkið verður í løtuni umskipað.</s>
                                <s>Læknavaktin fevnir nú um alt landið, og stór tøk eru tikin fyri at fáa fleiri kommunulæknar í útbúgving.</s>
                                <s>Við umskipanini verður farið burtur frá <pb n="11" /> ellivu læknadømum til fimm heilsuøki, har kommunulæknarnir verða savnaðir í færri og størri eindir.</s>
                                <s>Aðrir heilsufakligir starvsbólkar verða knýttir at eindunum, so fyribyrgjandi viðgerðin av fólki við kroniskum sjúkum verður styrkt, og størri partur av heilsutænastunum verður veittur tættari at borgarunum.</s>
                            </p>
                            <p>
                                <s>Fyri at varðveita tænastustøðið í framtíðini skulu vit fíggja okkara ellisár á nøktandi hátt.</s>
                                <s>Uppskotið til pensjónsnýskipan verður lagt fram eftir ólavsøku.</s>
                                <s>Tað hevur við sær, at øll, sum hava møguleika, skulu rinda til egna eftirløn, meðan tað almenna tryggjar tey, ið ikki hava havt møguleika at spara upp til egna pensjón.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Øll hava rætt til eitt gott, virkið og innihaldsríkt lív.</s>
                            </p>
                            <p>
                                <s>Samfelagið skal ikki bara lofta fólki, tá teimum tørvar hjálp, men eisini fáa tey á føtur aftur.</s>
                                <s>Samfelagið skal eisini veita tilboð, so fólk kunnu endurvinna mistar førleikar og ogna sær nýggjar.</s>
                            </p>
                            <p>
                                <s>Nýggj forsorgarlóg verður nú gjørd.</s>
                                <s>Fyrsta stigið, ið snýr seg um hjálparráð, kom í gildi 2010.</s>
                                <s>Í næsta stigi verða skipanirnar endurskoðaðar til tess at tryggja, at arbeiðsmarknaðurin gerst rúmligari serliga í sambandi við endurbúgving og vard størv.</s>
                                <s>Hetta verður framt við uppskoti um nýggja lóg um arbeiðsfremjandi tiltøk, sum verður lagt fyri tingið í næstum.</s>
                            </p>
                            <p>
                                <s>Samfelagið skal ikki staðfesta, hvat borgarin ikki megnar, men heldur hjálpa at finna fram til, hvat borgarin er førur fyri.</s>
                                <s>Eins og tú hevur krav uppá hjálp, hevur tú skyldu at taka við tilboðum, sum kunnu hjálpa tær at gerast sjálvbjargin.</s>
                                <s>Tað skal loysa seg at arbeiða.</s>
                            </p>
                            <p>
                                <s>Vit góðtaka ikki harðskap í heimum og tað, at familjur liva í angist.</s>
                                <s>Menn, ið gera seg inn á konu og børn, skulu hava professionella hjálp.</s>
                                <s>Landsstýrið hevur gjørt eina heildarætlan fyri, hvussu harðskapur í parlagnum kann fyribyrgjast og steðgast.</s>
                                <s>Peningur er fingin til vega at seta ætlanina í verk.</s>
                            </p>
                            <p>
                                <s>Í 2010 varð kanning gjørd av livikorunum hjá fólkapensjónistum.</s>
                                <s>Kanningin vísti, at níggju av tíggju pensjónistum lata væl at teirra umstøðum.</s>
                                <s>Nú verður gjørd ein nýggj kanning, sum skal vísa, hvussu vit kunnu bøta um umstøðurnar hjá teimum, sum ikki hava nóg góð kor.</s>
                            </p>
                            <p>
                                <s>Á eldraøkinum snýr tað seg um at skapa nøktandi umstøður, áðrenn røktartørvurin tekur seg upp.</s>
                                <s>Við miðvísari venjing hækkar lívsgóðskan, og fólk klára seg longri sjálvi.</s>
                            </p>
                            <p>
                                <s>Farið er undir at fyrireika endurvenjing undir Nærverkinum.</s>
                                <s>Málið er, at øll, sum hava tørv á tí, skulu hava møguleika fyri at fáa eitt endurvenjingartilboð.</s>
                            </p>
                            <p>
                                <s>Klaksvíkar Sjúkrahús hevur fingið játtan til at skipa eina miðstøð fyri endurvenjing, og nýtt ryggambulatorium er sett á stovn.</s>
                            </p>
                            <pb n="12" />
                            <p>
                                <s>Stuðul er latin at byggja røktarheim í Klaksvík, Vestmanna, Havn og Vági, og tá hesi eru liðug, er bráðfeingis tørvurin á røktarplássum um at vera nøktaður.</s>
                            </p>
                            <p>
                                <s>Barnaverndarlógin er endurskoðað, og álit er gjørt um, hvussu økið børn og ung kann skipast í framtíðini.</s>
                                <s>Talið á børnum við serligum tørvi, ið eru á stovnum uttanlands, er minkað seinastu árini, men tørvur er enn á fleiri tilboðum í Føroyum.</s>
                                <s>Økið skal samskipast betur, so vit lofta børnunum, áðrenn trupulleikarnir gerast ov stórir.</s>
                            </p>
                            <p>
                                <s>Løgtingið hevur samtykt verklagslógir at útvega 40 vardar bústaðir til fólk við serligum tørvi.</s>
                                <s>Ein stovnur fyri børn við autismu, Kelduskákið, læt upp í 2010, og økisdepilin í Vági til sálarsjúk verður tikin í nýtslu í heyst.</s>
                                <s>Sjøtul er settur á at byggja nýggjan bygning til fjølbrekað børn, ið skal koma í staðin fyri Reiðrið, og bygningurin verður væntandi liðugur í 2012.</s>
                            </p>
                            <p>
                                <s>Vit standa fyri stórum avbjóðingum á bústaðarøkinum.</s>
                            </p>
                            <p>
                                <s>Støðulýsing av øllum bústovnum undir almannaøkinum verður gjørd.</s>
                                <s>Farið er undir eina tilgongd at byggja hóskandi bústaðir heldur enn at umbyggja vanlig sethús til sambýli.</s>
                            </p>
                            <p>
                                <s>Stórur tørvur er á alternativum bústaðarmøguleikum.</s>
                                <s>Landsstýrið hevur arbeitt við einum bústaðarpakka, og nýggj leigulóg er komin í gildi.</s>
                                <s>Vit mugu tó ásanna, at illa ber til at fáa til vega bústaðir til fólk við lágum inntøkum og skerdum førleikum, um bústaðirnir skulu fíggjast eftir marknaðartreytum.</s>
                                <s>Tí verður uppskot lagt fram, sum gevur Húsalánsgrunninum møguleika at veita lagalig lán at fíggja alternativa bústaðarbygging.</s>
                            </p>
                            <p>
                                <s>At keypa hús er eitt stórt tak fyri flest allar familjur, men lítil og ongin brúkaraverja er á hesum marknaði.</s>
                                <s>Uppskot til lóg um brúkaravernd í sambandi við at keypa og selja fastogn er liðugt, og tað verður nú lagt fyri tingið.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Eg nevndi í byrjanini, at nýhugsan og nýskipanir krevjast, um vit skulu lata okkara eftirkomarum eitt samfelag, sum er brynjað til framtíðina.</s>
                            </p>
                            <p>
                                <s>Eg veit, at broytingar kunnu tykjast órógvandi, men viðhvørt er løtan at taka avgerandi stig, og tann løtan er nú.</s>
                                <s>Ætlaðu nýskipanirnar skulu sjálvandi fremjast við skili, og landsstýrið strembar eftir at røkka so breiðum semjum sum gjørligt.</s>
                            </p>
                            <p>
                                <s>Stjórnarskipanaruppskotið hevur farna árið elvt til ikki sørt av tvídrátti.</s>
                                <s>Ein nýggj stjórnarskipan skal undir ongum umstøðum broyta ríkisrættarligu støðu Føroya, men sjálvandi skal hon staðfesta, at Føroya fólk sjálvt ger av sína egna lagnu.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Hetta er mín seinasta ólavsøkurøða sum løgmaður – í hesum valskeiðnum.</s>
                                <s>Vit fara nú undir tað seinasta strekkið, og vit skulu ganga seinastu vakt.</s>
                                <s>Vit vita, hvussu skiftandi fiskiskapur er.</s>
                                <s>Túrar <pb n="13" /> kunnu vera drúgvir, áðrenn fiskur fæst, men tá stundin kemur, stendur ofta á at arbeiða undan.</s>
                                <s>Soleiðis er eisini í politikki.</s>
                            </p>
                            <p>
                                <s>Stundir koma, tá stór úrslit kunnu røkkast, og stórar broytingar skulu fremjast.</s>
                                <s>Tíðin er búgvin at fremja kommunalu umskipanina og ikki minst at leggja upp fyri vísindaligu tilráðingunum, tá vit áseta árligu fiskidagarnar.</s>
                            </p>
                            <p>
                                <s>Eg haldi ikki, at vit eiga at niðurleggja arbeiðið, áðrenn arbeiðstíðin er av tann 19. januar 2012.</s>
                            </p>
                            <p>
                                <s>Men um tað vísir seg, at tíðin fer at verða brúkt til partapolitiskan og persónligan løtuvinning, so taki eg avleiðingarnar og skrivi út val.</s>
                            </p>
                        </div>
                        <div>
                            <p>
                                <seg>Harra formaður</seg>
                            </p>
                            <p>
                                <s>Valskeiðið er farið at halla, og løtan nærkast, at Føroya fólk skal gera av, hvørji skulu stjórna landinum, og hvørja kós Føroyar skulu halda í framtíðini.</s>
                            </p>
                            <p>
                                <s>Eg havi ongantíð og farið ongantíð at ivast í, at vit megna at taka við teimum avbjóðingum, vit hava fyri framman.</s>
                                <s>Vit eiga eitt gott og trygt land at búgva í, og sum tjóð hava vit prógvað okkara dugnasemi og ágrýtni.</s>
                            </p>
                            <p>
                                <s>Undir øllum framtøkum býr trúgvin á eina bjarta framtíð.</s>
                                <s>Hendan trúgv býr í okkara fólki.</s>
                            </p>
                            <p>
                                <s>Við hesum ynski eg øllum eina góða ólavsøku og tingfólkum eina góða tingsetu!</s>
                                <s>Gud signi Føroyar, og Gud signi okkum øll!</s>
                            </p>
                        </div>
                    </div>
                </div>
                <div type="chapter">
                    <head rend="bold center">Partur II</head>

                </div>
                <pb n="43" />
                <div type="chapter">
                    <head>Partur III</head>
                    <div>
                        <head rend="bold">Løglisti</head>
                    </div>
                </div>
            </div>
        </body>
    </text>
</TEI>