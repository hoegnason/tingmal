<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>FG-001/2007: Frágreiðing løgmans á ólavsøku 2007</title>
            </titleStmt>
            <publicationStmt>
                <publisher>Rani Høgnason Hansen</publisher>
                <idno type="url">https://github.com/hoegnason/tingmal</idno>
                <availability status="free">
                    <licence target="https://creativecommons.org/licenses/by/4.0/">This work is licensed under a Creative Commons Attribution 4.0 International License</licence>
                    <p>This TEI file is part of the "Tingmál" dataset and is an unofficial publication; it is not affiliated with or endorsed by Løgtingið. You may share and adapt with attribution. Provided "as is," without warranties.</p>
                    <p>Original content is used here under §9 (public documents) and §27 (public debate) exceptions of the Faroese Copyright Act.</p>
                </availability>
                <date when="2025-11-08"/>
            </publicationStmt>
            <notesStmt>
                <note/>
            </notesStmt>
            <sourceDesc>
                <bibl type="parliamentary_document">
                    <publisher>Føroya Løgting</publisher>
                    <author>
                        <persName>Jóannes Eidesgaard</persName>
                        <roleName>løgmaður</roleName>
                    </author>
                    <ref target="https://www.logting.fo/documents/18142"/>
                    <note type="source_format">PDF document, machine-readable text</note>
                    <date when="2007-07-29">29. juli 2007</date>
                </bibl>
            </sourceDesc>
        </fileDesc>
        <encodingDesc>
            <editorialDecl>
                <correction>
                    <p statrt="medium">Manual correction of OCR/extraction errors identified during PDF text extraction.</p>
                </correction>
                <segmentation>
                    <p statrt="medium">Questions segmented according to the numbered structure in source document. Background text has been divided into paragraphs and sentences.</p>
                </segmentation>
            </editorialDecl>
        </encodingDesc>
    </teiHeader>
    <text>
        <body>
            <pb n="1"/>
            <div type="report">
                <pb n="5"/>
                <div type="chapter">
                    <head>Partur I</head>
                    <div>
                        <head rend="bold">Varðar á leiðini</head>
                        <div>
                            <p>
                                <s xml:id="yvww4trg26">Ólavsøkudagur er hátíðardagur.</s>
                                <s xml:id="j3rx2bd5hb">Skrúðgongan fer úr Tinghúsinum oman í Dómkirkjuna til gudstænastu og síðan niðan aftur á Tinghúsvøllin til kórsang, áðrenn Løgtingið verður sett.</s>
                                <s xml:id="morwh7hasp">Hetta er eitt hitt mest tignarliga og litfagra íkastið til tjóðarhátíð okkara.</s>
                                <s xml:id="okeq7xfb52">Men ongantíð áður hevur tað kenst hátíðarligari enn í dag, nú vit stigu inn um gáttina í eini føroyskari kirkju.</s>
                                <s xml:id="zwxd4tqfpx">Ólavsøkudagur 2007 fer í søguna sum dagurin, tá vit tóku ábyrgd av týdningarmesta mentanarstovni landsins – kirkjuni – sum er tann grundvøllur, samfelag okkara byggir á.</s>
                            </p>
                            <p>
                                <s xml:id="jpe2cysabr">Ólavsøkugudstænastan er ímynd av tí tætta sambandi, sum gjøgnum øldir hevur verið millum kirkjuna og politiska og umsitingarliga valdið.</s>
                                <s xml:id="mziaidyrlx">Í skrúðgonguni hava vit pláss eftir tí tign, sum skipanin lutar okkum.</s>
                                <s xml:id="f536vqdwfn">Men fólkið, mannfjøldin, ið tekur ímóti okkum við Tinghúsvøllin – kvinnur, menn og børn – tey minna okkum á, at tignin hevur lítlan týdning, kenna vit ikki ta djúpastu eyðmýkt og ábyrgd fyri teirri uppgávu, okkum er litin upp í hendi: at tæna landi og fólki.</s>
                            </p>
                        </div>
                        <div>
                            <head rend="bold">Kirkjan</head>
                            <p>
                                <s xml:id="i2alfurkhd">Tað eru tvinnanda viðurskifti, sum serliga frøa meg í dag.</s>
                                <s xml:id="be2j74kyg3">Annað er, at vit loksins hava yvirtikið kirkjuna og við henni málsøkið við trúarsamfeløgunum.</s>
                                <s xml:id="gabjhq24nk">Hitt er, at full semja er um hesa yvirtøku.</s>
                                <s xml:id="yi5jp7drko">Hetta er ein viðurkenning av tí serstaka plássi, ið fólkakirkjan eigur í okkara samfelag.</s>
                                <s xml:id="ffcaw5vkrp">Neyvan hevur nøkur onnur yvirtøka størri symbolskan og mentanarligan týdning.</s>
                            </p>
                            <p>
                                <s xml:id="wnut6j4jwi">Fara vit 100 ár aftur í tíðina, vóru flestu føroyingar kirkjufólk.</s>
                                <s xml:id="hsfc6cfcdm">Í dag hoyra um 15% av fólkinum til onnur trúarsamfeløg.</s>
                                <s xml:id="o2zcnlumss">Ein partur av ábyrgdini, vit nú hava tikið við, er eisini at skapa góðar og tryggar karmar fyri hesi trúarsamfeløg.</s>
                            </p>
                            <p>
                                <s xml:id="v52nmc27qe">Sum Jákup Dahl, próstur, skrivar, so vórðu gomlu kirkjurnar altíð reistar niðri á bakkanum ella tætt við lendingina.</s>
                                <s xml:id="mgia4lrqin">Kirkjan skuldi vera tað seinasta, menn sóu, tá ið teir fóru til útróðrar, og tað fyrsta, sum dagaði undan, tá ið bátur aftur nærkaðist bygdini.</s>
                            </p>
                            <p>
                                <s xml:id="ybbumfleq2">Kirkjan var stavnhaldið, og hon er tað framvegis tann dag í dag.</s>
                                <s xml:id="eeone6o5ay">Hon er trygg, tá ið alt annað svíkur, og hon er karmurin um størstu eydnu og ytstu sorg í lívi okkara.</s>
                            </p>
                            <p>
                                <s xml:id="au2gk2fwtg">Hóast vit nú hava tikið alla umsitingarliga og fíggjarliga ábyrgd av kirkjuni, hevur hon í øldir verið føroysk.</s>
                                <s xml:id="xnvrnhr2xh">Fólkið hevur trúliga tænt kirkjuni, og hennara fólk hava trúliga tænt okkum – prestar, deknar, kirkjutænarar og onnur, ið hava verið knýtt at ymiskum arbeiði hjá kirkjuni og andaligum hjálparfelagsskapum.</s>
                                <s xml:id="o7qfwiqizl">Trúgvin var ein heilt natúrligur partur av gerandisdegnum.</s>
                                <s xml:id="enlco5z4eh">Ólavsøkan speglar henda veruleika.</s>
                                <s xml:id="gbhp7kycg6">Tí hevur tað so ómetaligan týdning, at kirkjan fremur andsfrælsi og tolsemi, um ólavsøkan eisini í framtíðini skal vera tann kristna høgtíð, sum vit vilja verja og varðveita.</s>
                            </p>
                            <p>
                                <s xml:id="uwrrqq3z25">Kirkjan er aðalvarðin yvir yvirtøkur hjá hesi samgonguni.</s>
                            </p>
                        </div>
                        <div>
                            <head rend="bold">Samanumtøka</head>
                            <p>
                                <s xml:id="f3mt7qw5we">Hetta er fjórða og seinasta løgmansrøðan í hesum valskeiðnum.</s>
                                <s xml:id="jiz6eravjr">Tí taki eg saman um nøkur av teimum størru málunum, vit settu okkum, tá vit skipaðu samgongu í februar 2004.</s>
                                <s xml:id="hob2r6uhgg">Sjálvstýrismálið skuldi leggjast í fastan karm, soleiðis at orka aftur kundi brúkast til at betra um viðurskiftini hjá borgarunum og fáa búskapin aftur á rætt kjøl.</s>
                                <s xml:id="pen3r34c7z">Tað eydnaðist.</s>
                                <s xml:id="jknevbxn3a">Og tað <pb n="6"/> eri eg fegin um, hóast fleiri týdningarmikil mál framvegis liggja sum avbjóðingar.</s>
                                <s xml:id="h6pw4beitu">Avbjóðingar, ið vit eru til reiðar at taka, bæði í hesi tingsetuni og eftir næsta val.</s>
                            </p>
                        </div>
                        <div>
                            <head rend="bold">Stabilitetur</head>
                            <p>
                                <s xml:id="jjfbz46tdk">Í fyrstu løgmansrøðu míni segði eg, at ”Breiða semjan,” sum samgonguskjalið varð kallað, legði upp til, at vit fingu politiskan stabilitet og arbeiðsfrið, tí tað eru avgjørdar fyritreytir fyri at røkka settum málum.</s>
                                <s xml:id="ftmt37gmuv">Onkur vildi tá vera við, at stabilitetur og arbeiðsfriður í roynd og veru merkja, at als einki hendir.</s>
                                <s xml:id="ucd5bj4yn3">Men soleiðis hevur ikki verið í hesum føri, tí hetta landsstýri og henda samgonga hava tikið nógvar týdningarmiklar avgerðir og framt nógv mál í verki.</s>
                            </p>
                        </div>
                        <div>
                            <head rend="bold">Sjálvstýrismálið</head>
                            <p>
                                <s xml:id="td7kwpifk4">Vit vildu leggja sjálvstýrismálið soleiðis til rættis, at øll tilgongdin kom á føroyskar hendur, so at tað ikki longur var eitt øsingarmál, har stríð við danskar myndugleikar var einasta úrslitið.</s>
                                <s xml:id="u5c4uv3k5q">Sjálvstýrið skuldi vera mál fyri føroyingar.</s>
                                <s xml:id="oteagfocsg">Í 2004 brúkti eg orðalagið, at vit skuldu yvirtaka sjálvstýrismálið.</s>
                            </p>
                            <p>
                                <s xml:id="zfckhamykj">Hetta eydnaðist við yvirtøkulógini, ið heimilar føroyskum myndugleikum einsamøllum at yvirtaka málsøki, eisini málsøki, ið fyrr ikki kundu yvirtakast.</s>
                                <s xml:id="chlh4cqqbu">Við yvirtøkulógini hava vit yvirtikið fjølmiðlaábyrgdarlógina, tilbúgvingina, flogvøllin og í dag fólkakirkjuna.</s>
                                <s xml:id="u5syiejcmy">Gaman í hava vit dúgliga kjakast um yvirtøkuna av kirkjuni, men tað hevur verið millum føroyingar, tí vit ynsktu, at allir partar skuldu koma til orðanna í hesum týdningarmikla máli.</s>
                                <s xml:id="esldcnib3c">Einasta mál, ið eftir er at yvirtaka sambært samgonguskjalinum, er vinnufelagslóggávan.</s>
                                <s xml:id="i7w6npeybo">Hon verður yvirtikin 1. januar 2008.</s>
                            </p>
                            <p>
                                <s xml:id="rvw75mzku6">Álitið um stjórnarskipan Føroya varð handað mær beint fyri jól í fjør.</s>
                                <s xml:id="o3nmdxm7ja">Álitið hevur uppskot um, hvussu samfelagið skal skipast, og tað lýsir, hvussu føroyingar skulu bera seg at, um teir fara at nýta sín sjálvsavgerðarrætt at siga upp verandi ríkisrættarligu støðu.</s>
                                <s xml:id="zj422dtp6i">Til tess at tryggja, at uppskotið til eina stjórnarskipan er nóg greitt at leggja fyri Løgtingið, havi eg, eftir ráðførslu við floksformenninar, latið tinginum uppskotið at meirviðgera í serligari tingnevnd.</s>
                            </p>
                            <p>
                                <s xml:id="el3vavx3kp">Við uttanríkispolitisku lógini hava vit fingið grundreglur fyri, hvussu vit samvinna við onnur lond og altjóða felagsskapir á øllum yvirtiknum málsøkjum.</s>
                                <s xml:id="ix3bgsgwl3">Vert er at geva gætur, at tað her snýr seg um virkismøguleikar á einum týðandi málsøki, sum vit ikki hava yvirtikið.</s>
                            </p>
                        </div>
                        <div>
                            <head rend="bold">Búskapur</head>
                            <p>
                                <s xml:id="owwar2c6pa">Tá vit tóku við í 2004, var stígur í búskapinum.</s>
                                <s xml:id="z2gmi7labw">Vit drógust við hall á fíggjarlógini, og útlitini vóru alt annað enn góð.</s>
                                <s xml:id="vhqlev6zsh">Men landsstýrið setti sær fyri at reka ein arbeiðsskapandi og ekspansivan fíggjarpolitikk, sum eisini eydnaðist til fulnar.</s>
                                <s xml:id="hmy3h6ocp4">Hallið á fíggjarlógini vendist til avlop, og størsta avbjóðingin í løtuni er at tálma nógvu ferðini á búskapinum.</s>
                                <s xml:id="rekp4b3boj">Arbeiðsskapandi fíggjarpolitikkurin hevur tænt sínum endamáli og má nú tillagast so, at búskapurin ikki verður ovurhitaður.</s>
                                <s xml:id="ycvn35xa7e">Her má landsstýrið sjálvandi ganga á odda, men neyðugt er eisini, at kommunurnar vísa ábyrgd, tí tær ráða yvir umleið helvtini av skattainntøkunum.</s>
                            </p>
                            <p>
                                <s xml:id="lifb52ovko">Hyggja vit eitt sindur at hagtølum, búðu 48.451 fólk í Føroyum tann 1. juni – sløk 200 fleiri enn somu tíð í fjør.</s>
                                <s xml:id="t6yka2iqo6">Vøksturin stavar frá methøgum burðaravlopi, meðan tað var ein nettofráflyting av landinum.</s>
                                <s xml:id="t344zy6rup">Arbeiðsloysið er í dag so at siga onki.</s>
                                <s xml:id="apamsn5spr">Serliga er støðan í útjaðaranum batnað, eitt nú í Suðuroynni, har arbeiðsloysið er minkað úr umleið 8% niður í knapt 3% seinastu trý árini.</s>
                                <s xml:id="zx4t6wrbrk">Samlaða lønarútgjaldingin vaks við umleið 7% í 2006.</s>
                            </p>
                            <pb n="7"/>
                            <p>
                                <s xml:id="ugkdoiids6">Bruttotjóðarúrtøkan, ið nú er umleið 11 mia. kr., vaks við 10% í fjør, og væntandi verður vøksturin í ár omanfyri 8%.</s>
                            </p>
                            <p>
                                <s xml:id="mzjqpzocux">Vit hava í fýra ár á rað havt hall á handilsjavnanum, sum fyri stóran part er íkomið av skipakeypum og øðrum íløgum.</s>
                                <s xml:id="hwch55g5ps">Men hallið á handilsjavnaðinum í fjør uppá 800 mió. kr. stóðst kortini í serligan mun av stórum privatum eftirspurningi og einum minni vøkstri í útflutninginum.</s>
                            </p>
                        </div>
                        <div>
                            <head rend="bold">Skattalættar</head>
                            <p>
                                <s xml:id="sf45x3oxsy">Sum liður í arbeiðsskapandi fíggjarpolitikkinum var ætlan um skattalættar løgd fyri alt valskeiðið.</s>
                                <s xml:id="tlfb3fioob">Ivaleyst kann man í dag spyrja, um tað var rætt at fremja slíka ætlan fyri eitt heilt valskeið í senn, tí á henda hátt ber verri til at leggja upp fyri búskaparligum sveiggjum, ið ofta koma heldur brádliga í okkara samfelagi.</s>
                            </p>
                            <p>
                                <s xml:id="qbifyqladk">Ikki óvæntað fingu skattalættarnir hjá samgonguni drúgva og hvassorðaða móttøku.</s>
                                <s xml:id="tiubpgytj6">Tað ber altíð til at finna skeivleikar og okkurt, sum kundi verið øðrvísi frágingið í slíkum málum.</s>
                                <s xml:id="fs3mcpfhru">Men eitt aðalmál var at hækka loftið fyri, nær ymsu inntøkurnar vórðu toppskattaðar.</s>
                                <s xml:id="d7zycjvfsc">Áðrenn fyrsta skattalættan var hetta loft 185.000 kr.</s>
                                <s xml:id="db4szvwqxg">Hetta loft verður komandi árskifti 270.000 kr., og tá kunnu eisini handverkarar og onnur fólk við miðalinntøku sleppa undan toppskatti av seinast vunnu krónunum.</s>
                            </p>
                            <p>
                                <s xml:id="po5dgeie7x">Í løtuni arbeiðir landsstýrið við einum nýggjum og áhugaverdum skattapolitiskum uppskoti, ið minkar um misjavnan millum ymsu inntøkubólkarnar og misjavnan millum øki í landinum.</s>
                            </p>
                        </div>
                        <div>
                            <head rend="bold">Samhaldsfasti</head>
                            <p>
                                <s xml:id="wrora3yvs3">Skattalættarnir hava hingið óloysiliga saman við hækkingunum í inngjøldunum til Samhaldsfasta.</s>
                                <s xml:id="z3pkhccfyn">Útgjaldið úr Samhaldsfasta var, áðrenn vit tóku við, 697 kr. um mánaðin.</s>
                                <s xml:id="mfiqpwcsgr">Nú er tað 1.860 kr., og verður 2.200 kr. um mánaðin frá 1. januar 2008.</s>
                                <s xml:id="ispeotso43">Hetta merkir, at ein stakur pensjónistur, sum onga aðra inntøku hevur, fer upp á 9.345 kr. um mánaðin, stavandi frá fólkapensjón, pensjónsviðbót og Samhaldsfasta.</s>
                                <s xml:id="ur6ddavabi">Samsvarandi pensjón fyri eini hjún verður 15.633 kr. um mánaðin.</s>
                            </p>
                            <p>
                                <s xml:id="iklllaqixd">Hesar pensjónshækkingar kennast av sonnum sum virðiligir varðar á vegnum.</s>
                            </p>
                        </div>
                        <div>
                            <head rend="bold">Vælferð</head>
                            <p>
                                <s xml:id="wktz2pbp7a">Politikkur snýr seg um at skapa vælferð fyri tað einstaka menniskja.</s>
                                <s xml:id="y4b6t4gnyc">Hetta er serliga áleikandi, nú nýggjar tíðir og nýggir møguleikar lættliga kunnu breiðka munandi um gjónna millum tey ríkastu og tey, ið ikki megna at fylgja við.</s>
                                <s xml:id="ql2xfy2hew">Tað er okkara skylda at tryggja, at hesi ikki detta niður ímillum.</s>
                            </p>
                            <p>
                                <s xml:id="vey5u44wy2">Kjarnuuppgávurnar í tí góða samfelagnum hava fylt nógv í politiska arbeiðinum.</s>
                                <s xml:id="hkjulfwqew">Her hugsi eg eina mest um framdar batar og nýskapan á skúlaøkinum, almannaøkinum og á heilsuøkinum.</s>
                            </p>
                        </div>
                        <div>
                            <head rend="bold">Skúlin</head>
                            <p>
                                <s xml:id="eihclqvm56">Fólkaskúlin, okkara skúlapolitiski grundvøllur, skalv, tá úrslitið av PISA-undankanningini kom undan kavi.</s>
                                <s xml:id="cschilvpie">Tað hevði við sær, at stórt spurnartekin varð sett við dygdina á okkara fólkaskúla.</s>
                                <s xml:id="ksz5cvy73q">Uttan at leypa framav, varð støðan eftirmett, og fleiri uppskot at betra um fólkaskúlan vórðu orðað.</s>
                                <s xml:id="y4aqlafc3z">Ein partur av teimum er longu settur í verk.</s>
                                <s xml:id="xjkbnqvzbx">Millum annað verður tímatalið í byrjanarundirvísingini næstu tvey skúlaárini økt við til samans 16 vikutímum.</s>
                            </p>
                            <pb n="8"/>
                            <p>
                                <s xml:id="f3m5z6whke">Játtanin til fólkaskúlan er økt við 33 mió. kr. í hesum valskeiðnum.</s>
                                <s xml:id="ckl7cmie7c">Partur av hesi upphædd er til sáttmálabundnan lønarvøkstur.</s>
                                <s xml:id="radvqvm62z">Sernámsfrøðiliga økið er økt við 16 mió. kr., harav 5 mió. kr. eru fluttar frá Almanna- og heilsumálaráðnum til stuðlar hjá børnum við serligum tørvi.</s>
                                <s xml:id="keqpm67c3b">Játtanin til Skúlabókagrunnin er hækkað 4 mió. kr.</s>
                            </p>
                            <p>
                                <s xml:id="ccxkmpupmx">Fleiri íløgur í skúlar verða eisini framdar.</s>
                                <s xml:id="movu27cupx">Samtykt er at byggja nýggjan miðnámsskúla í Marknagili, Tekniski skúlin í Klaksvík verður liðugt útbygdur í ár, Skúladepilin í Suðuroy verður liðugur á sumri 2008, og Fiskivinnuskúlin í Vestmanna verður liðugur fyrst í 2009.</s>
                            </p>
                        </div>
                        <div>
                            <head rend="bold">Familjupolitisk átøk</head>
                            <p>
                                <s xml:id="tl3dd2tc6y">Burðaravlopið í Føroyum er nú størri enn nakrantíð, heili 2,6 børn í miðal fyri hvørja kvinnu í barnførum aldri, og er hetta tað mesta í øllum Evropa.</s>
                                <s xml:id="f3b465qhdk">Tað er tekin um, at fólkið trívist og hevur góðar vónir fyri framtíðina.</s>
                            </p>
                            <p>
                                <s xml:id="ib5ddzqwgv">Tá tað snýr seg um sjúkradagar hjá børnum, fer landsstýrið at leggja fram lógaruppskot um at tryggja tímaløntum endurgjald fyri inntøkumiss í sambandi við fyrsta sjúkradag hjá barninum.</s>
                                <s xml:id="s4adg2q4tc">Landsstýrið fer eisini at koma við uppskoti um at veita serligt barnaískoyti til stakar uppihaldarar.</s>
                            </p>
                            <p>
                                <s xml:id="vtdv5vudcc">Bøtt er munandi um lestrarstuðulin.</s>
                                <s xml:id="h2qahchjid">Barnsburðarfarloyvisskipan er sett í verk, og frá 1. august fáa lesandi 600 kr. meira um mánaðin í studningi fyri hvørt barnið.</s>
                                <s xml:id="vccel3s3z2">Harumframt er rentan av lánum í lestrartíðini minkað úr 4% í 2%.</s>
                            </p>
                            <p>
                                <s xml:id="edqw2tbyd4">Bústaðarpolitiska ætlanin, sum er partur av familjupakkanum hjá landsstýrinum, verður nú sett í verk.</s>
                                <s xml:id="l5obstenfr">Við hesum verður tað til dømis lættari hjá ungum familjum og fólki, ið ikki eru so væl fyri, at seta føtur undir egið borð.</s>
                            </p>
                        </div>
                        <div>
                            <head rend="bold">Almannamál</head>
                            <p>
                                <s xml:id="jtsq2vdhvw">Á eldraøkinum er talið á bústøðum økt munandi kring landið.</s>
                                <s xml:id="wd7fa3a2zz">Higartil í valskeiðnum eru 133 nýggj pláss tikin í nýtslu, og tilsagnir eru givnar at gera 145 nýggj pláss komandi trý árini.</s>
                                <s xml:id="q5rr435do6">Samanlagt eru hetta 278 pláss.</s>
                            </p>
                            <p>
                                <s xml:id="pmhxcdjiqe">Nú verður eisini farið undir at dygdarmenna eldrarøktina við at betra um tænastur og tilboð bæði til búfólk á røktarheimum, sambýlum og til heimabúgvandi.</s>
                            </p>
                            <p>
                                <s xml:id="zkhg2ntagl">Grundarlag er fingið til vegar at skipa bútilboð til heimleys í tøttum samstarvi við sjálvbodnar felagsskapir.</s>
                            </p>
                        </div>
                        <div>
                            <head rend="bold">Psykiatriska økið</head>
                            <p>
                                <s xml:id="gztzoybhgt">Sera stórur tørvur er á at bøta um umstøðurnar hjá sálarsjúkum.</s>
                                <s xml:id="lfburp3yan">Tí fegnist eg veruliga um, at fleiri frambrot eru hend við viðgerðar-, bústaðar- og virknistilboðum til hesi fólk.</s>
                                <s xml:id="j6kqswod3d">Játtanin til sosialpsykiatri er hækkað úr 7,8 mió. kr. í 18,4 mió. kr. seinastu fýra árini.</s>
                            </p>
                            <p>
                                <s xml:id="wd34pdj2t7">Landsstýrið hevur tikið stig til at orða tíðarhóskandi lóg um rættindi hjá sálarsjúklingum.</s>
                            </p>
                        </div>
                        <div>
                            <head rend="bold">Heilsumál</head>
                            <p>
                                <s xml:id="qfaebq62w2">Fólkaheilsa hevur staðið frammarlaga í hesum valskeiðnum, bæði við átøkum fyri øktum likamsvirkni og heilsugóðum kosti.</s>
                                <s xml:id="qdv52fed73">Fyribyrgingarpolitikkurin móti royking hevur vunnið undirtøku allastaðni, og landsstýrið fer at gera almenna rúmið í Føroyum roykfrítt frá 1. januar 2008.</s>
                            </p>
                            <p>
                                <s xml:id="sm7qfp4mgu">Í heyst verður ætlan um nýggja rehabiliteringsskipan løgd fram, og landsstýrið fer eisini at gera heildarætlan fyri fólk við krabbameini.</s>
                            </p>
                            <pb n="9"/>
                            <p>
                                <s xml:id="gw2ptih2mr">Nýggj læknavakt er fingin at virka fyri alt meginøkið, og hetta er munandi bati í trygdini í primeru heilsutænastuni.</s>
                                <s xml:id="s3zqmrzrf5">Talgild heilsuskipan er eisini tikin í nýtslu, og við árslok 2008 fara allar eindirnar í heilsuverkinum at brúka skipanina.</s>
                            </p>
                        </div>
                        <div>
                            <head rend="bold">Fiskivinnan</head>
                            <p>
                                <s xml:id="pvv2ytus7p">Landsstýrið hevur í fleiri umførum viðgjørt lógina um vinnuligan fiskiskap við atliti at grundleggjandi staðfestingum um ognarrætt, gildistíð, brúksskyldu og leiklutin hjá útlendskum íleggjarum í høvuðsvinnuni.</s>
                                <s xml:id="ne3f2e3hvk">Hóast vit enn ikki eru komin á mál á hesum viðbrekna øki, hava vit framt týdningarmiklar broytingar.</s>
                            </p>
                            <p>
                                <s xml:id="yt7kfa5ymn">Fyri tað fyrsta er sonevnda 10-ára rullandi skipanin steðgað, so at verandi fiski- og veiðuloyvi fara úr gildi 31. desember 2017.</s>
                                <s xml:id="edk3tw4gva">Vit hava fingið greiðari reglur fyri eigarapartin hjá útlendskum feløgum, soleiðis at fult samsvar verður tryggjað millum eigarapart, nevndarumboðan og vinningsbýti.</s>
                                <s xml:id="z7yboohlbd">Harafturat er lóg sett í gildi, ið forðar fyri, at veiðuloyvi og rættindi verða savnað á ov fáum hondum.</s>
                            </p>
                            <p>
                                <s xml:id="gn7enipxql">Hesar broytingar eru øll skilagóð stig á leiðini ímóti eini meiri fullfíggjaðari fiskivinnuumsiting.</s>
                            </p>
                            <p>
                                <s xml:id="cjpcqhkct3">Sonevndi ”fiskapakkin,” sum skuldi minka um útflutningin av óvirkaðum fiski, hevur tænt sínum endamáli, tí seinastu tíðina er minni av óvirkaðum fiski flutt beinleiðis av landinum enn árini frammanundan.</s>
                            </p>
                            <p>
                                <s xml:id="ggipksp2l2">Í hesum valskeiðnum er tað eydnast at fáa fleirtjóðaavtalur um bæði svartkjaft og sild.</s>
                                <s xml:id="ytcnwxyqaz">Sostatt er kongafiskurin einasti ferðandi fiskastovnur, ið eftir er at gera avtalu um.</s>
                            </p>
                            <p>
                                <s xml:id="vu5yzltqej">Aftur í ár eru fiskifrøðiligu metingarnar daprar, serliga um toskastovnin.</s>
                                <s xml:id="hsiieuc4me">Bæði Fiskirannsóknarstovan og fiskidaganevndin mæla tí til at skerja veiðuna nógv.</s>
                            </p>
                            <p>
                                <s xml:id="udiz43fqev">Vit mugu ikki seta kikaran fyri blinda eygað í hesum máli, men taka tilmælini til eftirtektar, um ikki heilt, so lutvíst.</s>
                                <s xml:id="myzeyef2ku">Um eina løtu fer landsstýrismaðurin í fiskivinnumálum at leggja fram uppskot um, hvussu landsstýrið vil skipa fiskivinnuna komandi ár.</s>
                            </p>
                        </div>
                        <div>
                            <head rend="bold">Vinna annars</head>
                            <p>
                                <s xml:id="nrqwdlrbrx">Landsstýrið hevur framt nýggja lóggávu um landsjørð, um búnaðargrunn, um ferðslu og um kapping, og nýggj lóggáva um trygging verður løgd fram í dag.</s>
                            </p>
                            <p>
                                <s xml:id="sekrjiri7v">Á KST-økinum verður arbeitt við at leggja fipurkaðal til umheimin við Shefakaðalinum.</s>
                                <s xml:id="eq6ma32fqk">Tá ið vit hava rokkið hesum máli, verður fipurkaðal lagdur í hvørt hús.</s>
                            </p>
                            <p>
                                <s xml:id="ml6pvyskcj">Stórur framburður er í alivinnuni, og alt bendir á, at alingin nú er lívfrøðiliga og búskaparliga betri fyri enn áður.</s>
                                <s xml:id="eemlg5rxag">Umframt laks og síl er nú eisini ferð við at koma á toskaalingina.</s>
                            </p>
                        </div>
                        <div>
                            <head rend="bold">Arbeiðsmarknaður</head>
                            <p>
                                <s xml:id="itijeilqxx">Á arbeiðsmarknaðarøkinum hevur valskeiðið eisini verið úrslitaríkt, fyrst og fremst, tí samstarvið millum landsstýrið og partarnar á arbeiðsmarknaðinum hevur verið sera gott.</s>
                                <s xml:id="f42jjmesty">Størsta frambrotið er uttan iva skipanin við fasta gerðarrættinum, har ivamál í sáttmálaskeiðnum verða avgreidd.</s>
                                <s xml:id="aowb75ly7b">Harumframt eru fyri fyrstu ferð nakrantíð gjørdir fleiri ára sáttmálar á bæði privata og almenna arbeiðsmarknaðinum.</s>
                                <s xml:id="cnx2jovmcw">Slíkt skapar sanniliga stabilitet og grundarlag undir framburði í samfelagnum.</s>
                            </p>
                        </div>
                        <pb n="10"/>
                        <div>
                            <head rend="bold">Samferðsla</head>
                            <p>
                                <s xml:id="tqtmf6ghwx">Á samferðsluøkinum hava verið fleiri frambrot, harav nøkur vóru sett í verk í undanfarna valskeiði.</s>
                                <s xml:id="puarkrgren">Serliga eru at nevna fasta sambandið um Leirvíksfjørð, nýggi Smyril, bergholið millum Øravík og Hov, bergholið til Gásadals, samferðsluhavnin á Krambatanga, samferðsluhavnin á Syðradali og nýggjar vegagerðir, til dømis av Skála út á Strendur.</s>
                            </p>
                            <p>
                                <s xml:id="btwhzuuzkn">Í fyrstu ólavsøkurøðu míni segði eg, at í undanfarna valskeiði fingu vit fast samband um Vestmannasund, og í hesum skeiði fáa vit fast samband um Leirvíksfjørð.</s>
                                <s xml:id="fo74yzec7c">Í komandi valskeiði verður farið undir Skopunarfjørð, ið eisini verður partur av eini framtíðar Suðuroyarleið.</s>
                                <s xml:id="vxh2udgfl5">Hetta var málið, og tað er tað framvegis.</s>
                                <s xml:id="d7ikpdctkg">Samstundis verður arbeitt við verkætlan um fast samband millum Havnina og Skálafjørðin.</s>
                                <s xml:id="u5ccidlr54">Tað er av størsta týdningi, at vit velja bestu loysnirnar at skipa hesar verkætlanir.</s>
                            </p>
                            <p>
                                <s xml:id="o5j6twkcmp">Túratalið hjá Oyggjaleiðum er nógv økt, samstundis sum ferðaseðlaprísirnir eru munandi lækkaðir.</s>
                                <s xml:id="u762bm3fyr">Hetta lættir um hjá fólki og fyritøkum í útjaðaranum og økir væntandi um ferðafólkatalið.</s>
                            </p>
                            <p>
                                <s xml:id="mhwpvkrwgt">Eitt smidligt infrakervi er fortreyt fyri kappingarføri og evnunum at tillaga seg sum framkomið samfelag.</s>
                            </p>
                        </div>
                        <div>
                            <head rend="bold">Mentan</head>
                            <p>
                                <s xml:id="kp43b6wzeh">Mentan okkara er fjølbroytt og sterk og megnar ivaleyst at taka við avbjóðingum í alheimsgerðini.</s>
                                <s xml:id="utdhio43jm">Men samstundis, sum alheimsgerðin hevur fyrimunir við sær, er eyðsæð, at avbjóðingarnar fyri eina so lítla tjóð sum okkara eru stórar – ikki minst, tá ið hugsað verður um mál og mentan.</s>
                                <s xml:id="fbvhpf5ewj">Alheimsgerðin letur eisini upp fyri møguleikum, og tað er við stoltleika, at vit fylgja okkara gávuríku ungfólkum, ið gera vart við seg á altjóða pallinum, bæði í tónleiki, list og sniðgeving.</s>
                            </p>
                            <p>
                                <s xml:id="yl2zodsygm">Sjálvboðið arbeiði er grundarlagið undir stórum parti av mentanarlívinum um landið.</s>
                                <s xml:id="xiegnqqdeo">Týdningurin av hesum arbeiði kann ikki metast nóg høgt, og alsamt fleiri kommunur leggja seg eisini eftir at reka ein virknan mentanarpolitikk.</s>
                                <s xml:id="sx37wako6l">Tað gevur úrslit.</s>
                            </p>
                            <p>
                                <s xml:id="egldrtj7su">Eitt aðalmál við Visjón 2015 er at skapa eina felags fatan av, at Føroyar eiga og kunnu vera í fremstu røð.</s>
                                <s xml:id="nljmzj52hc">Hetta krevur, at vit gera samróður til okkara tjóðaráhuga.</s>
                                <s xml:id="jjlv2jlgak">At tey flestu rógva við, og tey fæstu skjóta á.</s>
                            </p>
                            <p>
                                <s xml:id="tyjyzbolfx">Á oyggjaleikunum á Rhodos gekk sjón fyri søgn.</s>
                                <s xml:id="mjlhcir7v7">Okkara ítróttarfólk vísti, hvussu góð úrslit, ein fær við at seta sær stór og greið mál.</s>
                                <s xml:id="ofj4rvjkec">Og so fer eftir málinum.</s>
                                <s xml:id="ieesb5eeot">Ger sær ómak.</s>
                                <seg>Samstarvar.</seg>
                                <s xml:id="orn2tarqmq">Ger sítt ítasta fyri seg og felagsskapin.</s>
                            </p>
                            <p>
                                <s xml:id="ihcifnlqbf">Ítrótturin hevur ein høvuðsleiklut fyri okkara heilsu, trivnað og samleika.</s>
                                <s xml:id="ajnuo4e4nz">Og tí stuðlar landsstýrið sjálvandi Ítróttarsambandi Føroya, sum hevur boðið land okkara fram at verða vertur fyri Oyggjaleikunum 2015.</s>
                                <s xml:id="cf4yeso7ji">Lat okkum gera okkara til, at hetta fer at eydnast!</s>
                            </p>
                        </div>
                        <div>
                            <head rend="bold">Gransking</head>
                            <p>
                                <s xml:id="hrc2lyozv5">Føroyar eiga granskarar á høgum støði, hóast tær eru langt aftanfyri onnur framkomin samfeløg, tá tað snýr seg um at seta pengar av til hetta endamál.</s>
                                <s xml:id="aeaupdsjmk">Landsstýrið hevur tí sett fokus á hetta økið við ætlanum um at skipa Lærda Háskúla Føroya, stovnseta granskingarlund til vinnugransking og fáa eitt yvirskipað vísindaráð at virka.</s>
                                <s xml:id="k6fimk7qsi">Ein týðandi vegur at menna føroyska gransking er at fáa í lag tættari samstarv við ES.</s>
                                <s xml:id="es2zhviewn">Fyri at styrkja um hesa tilgongd hava vit sett serkøn fólk í Granskingarráðið og Mentamálaráðið at menna hetta samstarv.</s>
                            </p>
                            <p>
                                <s xml:id="neqop7v7mv">Ílegugransking er nú sett á stovn, og komið er væl áleiðis at gera ættarbandsskrá.</s>
                            </p>
                        </div>
                        <pb n="11"/>
                        <div>
                            <head rend="bold">Umhvørvi</head>
                            <p>
                                <s xml:id="yn2rgkq7et">Landsstýrið hevur nú sett á stovn eina náttúru-, umhvørvis- og lendisfyrisiting, sum samansjóðar seks ymiskar umsitingar.</s>
                                <s xml:id="fgski6rrcy">Hetta fer at styrkja munandi um okkara umhvørvisog náttúrufyrisiting.</s>
                            </p>
                            <p>
                                <s xml:id="gpokhokmwn">Sum eitt tað fyrsta landið í Evropa fer landsstýrið í heyst at leggja part av skrásetingargjaldinum á bilum um til CO2-avgjald, soleiðis at fólk verða eggjaði at keypa bilar, ið dálka minni.</s>
                            </p>
                            <p>
                                <s xml:id="dngi3ecxzi">Støða Føroya til Kyotofrumskjalið hevur verið viðgjørd á tingi í vár, og breið semja er um, at skjalið eisini skal galda fyri Føroyar.</s>
                                <s xml:id="gmxa6iui6f">Tí verður uppskot til samtyktar um hetta lagt fyri tingið í heyst.</s>
                                <s xml:id="yzoelga2rw">Harumframt er ætlanin, at Føroyar skulu vera við í tilgongdini, tá altjóða krøvini til CO2-útlát verða herd í næstum.</s>
                            </p>
                        </div>
                        <div>
                            <head rend="bold">Orka</head>
                            <p>
                                <s xml:id="x7tc3oexal">Vit liva framvegis í vónini um eina oljuvinnu, sum nú aftur tykist nærkast.</s>
                                <s xml:id="aht2ec2ezx">Og hóast tað framvegis bert eru vónir, so er eingin ivi um, at seinasti oljufundurin við føroyska markið gevur oljufeløgunum betri hug at finna kolvetni í føroysku undirgrundini.</s>
                                <s xml:id="zrchtzrkko">Skjótt verður farið at bora sætta leitibrunnin á landgrunninum.</s>
                                <s xml:id="ldnq3vdb7l">Avtala er eisini gjørd um sjeyndu leitiboringina, ið verður framd komandi tvey árini.</s>
                                <s xml:id="qldegjv4ue">Triðja útbjóðingarumfar verður í heyst.</s>
                            </p>
                            <p>
                                <s xml:id="a7jxcf22wo">Landsstýrið hevur sett sær fyri, at innan 2015 skulu 20% av orkunýtsluni á landi stava frá varandi orku, og fiskiflotin skal nýta 15% minni orku í mun til veiðunøgdina.</s>
                                <s xml:id="tiznzc33sn">Við nýggju elveitingarlógini hevur landsstýrið millum annað fingið heimild at skapa karmar um kapping, tá tað snýr seg um at framleiða varandi orku.</s>
                            </p>
                        </div>
                        <div>
                            <head rend="bold">Uttanríkispolitikkur</head>
                            <p>
                                <s xml:id="px72ymemso">Í hesum valskeiðnum er nógv fingið á skafti á uttanríkispolitiska økinum.</s>
                                <s xml:id="jxxq3ovyt6">Føroyar eru vorðnar partur av evropeisku skipanini um at samstarva um uppruna, fiskavørur okkara hava fingið betri atgongd til ES-marknaðin, og sáttmáli er gjørdur við Russland, ið javnsetir føroyskar vørur við vørur úr Íslandi, Noregi og ES.</s>
                                <s xml:id="clvt2mmb7i">Harafturat er komin nógv umrøddi Hoyvíkssáttmálin, ið skipar Føroyar og Ísland í eitt og sama búskaparøki.</s>
                            </p>
                            <p>
                                <s xml:id="r5stjhgkzk">Altjóðarættarligur sáttmáli um markið millum Føroyar og Ísland er staðfestur.</s>
                                <s xml:id="jua7qfnf7b">Harafturat er avtala gjørd millum Føroyar, Ísland og Noreg um at býta landgrunnin norðanfyri uttan fyri 200 fjórðingar.</s>
                            </p>
                            <p>
                                <s xml:id="xpxwpwhm54">Landsstýrið hevur sett sær fyri at styrkja um støðu Føroya í Evropa.</s>
                            </p>
                            <p>
                                <s xml:id="kl75cjuanu">Til tess at fremja málið, er landsstýrið farið undir at kanna møguleikarnar hjá Føroyum fyri at fáa víðkaðan samstarvsáttmála við ES og limaskap í EFTA.</s>
                                <s xml:id="fanu2mdvjn">EFTA-limaskapur merkir, at Føroyar gerast partur av evropeiskum samstarvi og fáa atgongd til týdningarmiklar marknaðir uttan fyri Evropa.</s>
                                <s xml:id="vznbq6y55t">Greitt er, at tað fer at taka tíð at fáa limaskap.</s>
                            </p>
                            <p>
                                <s xml:id="n3quedjz3t">Nú eru 27 lond í Evropasamveldinum.</s>
                                <s xml:id="y2qnv47pmc">Hetta samveldi er nógv hin størsti marknaðurin fyri føroyskar fiskavørur og hevur eyðsýniliga sera stóran týdning fyri Føroyar.</s>
                                <s xml:id="smqm3mdn26">Tí verður støðugt roynt at styrkja um sambondini og samstarvið við ES.</s>
                                <s xml:id="zb3thbmwsq">Bæði fyri at útvega vinnulívinum betri virkismøguleikar og fyri at fáa okkum betri møguleikar á t.d. granskingar- og útbúgvingarøkinum og í loftferðslu.</s>
                                <s xml:id="cpyo3afbzk">Mangan er sera drúgført at fáast við stóra og tunga ES-kervið, og nógvar forðingar eru á vegnum, ikki minst á hesum seinast nevndu økjum.</s>
                                <s xml:id="atgrzgjapx">Her krevst politiskt tol og treiskni.</s>
                            </p>
                            <p>
                                <s xml:id="bo7bsmsjjb">Hetta landsstýrið hevur meira enn nakað annað lagt seg eftir at skipa altjóða menningarsamstarv.</s>
                                <s xml:id="sfipoj2azm">Játtanin er hækkað úr 300 tús. kr. í 2004 í 3,5 mió. kr. í ár.</s>
                                <s xml:id="z3tg6hodqn">Harumframt <pb n="12"/> er nýggj lóg og kunngerð sett í gildi, ið m.a. ásetir neyvar reglur fyri, hvussu stuðul til menningarsamstarv verður latin.</s>
                                <s xml:id="ivm3zvarjv">Vit hava í hesum tíðarskeiði ment okkara førleika á økinum og m.a. knýtt sambond við viðurkendar felagsskapir sum matvørustovnin hjá ST, World Food Programme, við hjálparfelagsskapin Mercy Corps og við Heimsbankan.</s>
                            </p>
                        </div>
                        <div>
                            <head rend="bold">Sendistovan í Reykjavík </head>
                            <p>
                                <s xml:id="leaikq5yo5">Í kjalarvørrinum av Hoyvíkssáttmálanum hevur landsstýrið gjørt av at seta á stovn sendistovu í íslendska høvuðsstaðnum.</s>
                                <s xml:id="uenhtnk6cg">Í hesum sambandi stóðst mikil orðadráttur um, hvar sendistovan skuldi vera, hvussu flaggast skuldi, og um nú valda sendikvinnan skuldi hava diplomatiskan status.</s>
                            </p>
                            <p>
                                <s xml:id="mltph65sis">Samanborið við tær flaggloysnir, sum Føroyar fingu í Brússel og í London so seint sum í 2001, har einans danska flaggið og ES-flaggið veittraðu uttan fyri okkara sendistovur í rættiliga rúma tíð, so hava vit nú fingið eina nýggja skipan, sum vit eisini kunnu brúka í øðrum londum.</s>
                                <s xml:id="pngax6y3bb">Í Reykjavík merkir hetta, at vit fáa okkara egnu høli, har einans Merkið veittrar, samstundis sum sendikvinna okkara hevur diplomatstatus, ið gevur okkum fría atgongd til alt diplomatiska kervið í býnum.</s>
                            </p>
                            <p>
                                <s xml:id="gwjw5voj25">Sendistovan í Reykjavík letur upp 15. september.</s>
                            </p>
                        </div>
                        <div>
                            <head rend="bold">Einskiljingar</head>
                            <p>
                                <s xml:id="eym6zvzixm">Einskiljingar hava staðið ovast á politisku dagsskránni alt síðan 1998; men ikki fyrr enn nú eydnaðist tað at seta hol á hesa tilgongd, tá tveir triðingar av Føroya Banka vórðu seldir.</s>
                            </p>
                            <p>
                                <s xml:id="denv6cnxdc">Sølan varð grundað á breiða politiska undirtøku, og var framd júst so, sum Løgtingið og landsstýrið vildu, nevniliga við at varðveita bankan sum sjálvstøðuga fíggjarliga eind í føroyska samfelagnum og við at skráseta hann á Virðisbrævamarknaði Føroya.</s>
                                <s xml:id="amsspyrnxe">Harumframt skuldi sølan vera samansett, so at eisini smáir íleggjarar kundu ogna sær partabrøv.</s>
                                <s xml:id="rn3de3nqxo">Hetta var støðan, hóast vit vistu, at hesin leistur møguliga kundi geva nakað lægri søluprís, enn um bankin varð seldur til ein og sama strategiska íleggjara.</s>
                            </p>
                            <p>
                                <s xml:id="rw2c7lwpvr">Áhugin fyri søluni var so ovurhonds stórur, bæði heima og uttanlands, at eftirspurningurin var nógv størri enn útboðið.</s>
                                <s xml:id="h373ikkrqh">Tí skilji eg væl, at fólk og fyritøkur vóru ónøgd, tí tey fingu ikki nær námind av tí, tey ynsktu.</s>
                            </p>
                            <p>
                                <s xml:id="o6duj4z6ll">Samanumtikið haldi eg, at hesar fyrstu royndirnar eru verdar at hava í huga, tá farið verður undir at selja seinasta triðingin.</s>
                            </p>
                        </div>
                        <div>
                            <head rend="bold">Útlendingamál</head>
                            <p>
                                <s xml:id="hkjicns3mn">Útlendingamálið hevur í áravís verið ein trupulleiki, hóast roynt hevur verið at bøta um viðurskiftini.</s>
                                <s xml:id="hrytgjwnnr">Og støðan er ikki vorðin betri, nú tað stendur á hjá vinnuni at fáa nóg mikið av arbeiðsmegi.</s>
                                <s xml:id="y7ijhqnpdf">Tí arbeiðir landsstýrið nú saman við donskum myndugleikum við at seta í gildi nýggja útlendingalóg fyri Føroyar.</s>
                                <s xml:id="ivp3szgaq7">Henda lóg fer at gera tað lættari hjá ES-borgarum at koma til landið at arbeiða eftir teimum sáttmálum, ið galda á føroyska arbeiðsmarknaðinum.</s>
                                <s xml:id="yp524oe72p">Sonevnda montørreglan er longu sett í gildi og gevur útlendingum, ið koma til landið at gera ávíst arbeiði, rætt at arbeiða í Føroyum í upp til tríggjar mánaðir.</s>
                                <s xml:id="eyzwhln3ie">Harumframt arbeiðir landsstýrið við kunngerð, ið skal áseta neyvari reglur um, hvussu føroyskir myndugleikar skulu umsita donsku útlendingalógina.</s>
                            </p>
                            <p>
                                <s xml:id="ybzbbsnp4h">Alneyðugt er, at spurningurin um útlendska arbeiðsmegi verður greiddur í samráði við partarnar á arbeiðsmarknaðinum.</s>
                            </p>
                            <pb n="13"/>
                            <p>
                                <s xml:id="suif66opva">Hóast vit við hesum bøta munandi um støðuna, má eg ásanna, at útlendingamálini neyvan verða loyst á nóg góðan hátt, so leingi vit ikki sjálvi taka fulla ábyrgd av hesum málsøki.</s>
                                <s xml:id="nvlywjkorh">Hetta er eitt mál, ið verður áleikandi hjá eini komandi samgongu.</s>
                            </p>
                        </div>
                        <div>
                            <head rend="bold">Eftirlønarreformur</head>
                            <p>
                                <s xml:id="xjwqg2ooza">Ein stór og umfatandi nýskapan á eftirlønarøkinum er á veg, har lagt verður upp fyri stóru demografisku broytingunum komandi árini.</s>
                                <s xml:id="vsh7lmkogj">Nýskapanin fer at byggja á tríggjar súlur: Fólkapensjón, samhaldsfasta og uppsparingar.</s>
                            </p>
                            <p>
                                <s xml:id="fesxcf6mv2">Í hesum sambandi fer landsstýrið at leggja fram uppskot um nýggja pensjónsskipan, ið tryggjar øllum ein virðiligan aldurdóm.</s>
                                <s xml:id="qp23cy2urr">Ætlanin er at áleggja øllum persónum millum 16 og 67 ár at spara upp til egna eftirløn við at rinda til eina góðkenda eftirlønarskipan.</s>
                                <s xml:id="v3ldqwpncr">Minstainngjaldið verður stigvíst hækkað ár um ár, til tað er vorðið hóskandi stórt.</s>
                            </p>
                        </div>
                        <div>
                            <head rend="bold">Valskipan</head>
                            <p>
                                <s xml:id="ifh5a7vyiy">Seinastu nógvu árini er okkara valskipan við jøvnum millumbilum tikin upp til almenna umrøða.</s>
                                <s xml:id="gtduudwkfv">Í seinastuni hevur tað serliga verið spurningurin um at skipa Føroyar sum eitt valdømi, ið hevur verið á breddanum.</s>
                            </p>
                            <p>
                                <s xml:id="f45omd5abt">Kommunurnar verða færri og størri, infrakervið bindur saman nærum alt landið, og harumframt samsvarar tingmannabýtið ikki við atkvøðutalið.</s>
                                <s xml:id="znvjmh3flr">Eg meti tí, at landið eigur at verða skipað í eitt valdømi, tó at eg væl skilji sjónarmiðini hjá teimum, ið ikki ynskja broytingar.</s>
                                <s xml:id="wxf4bwmk34">At skipa Føroyar sum eitt valdømi er so stór og grundleggjandi broyting, at hon uttan iva eigur at verða løgd til fólkaatkvøðu, áðrenn Løgtingið tekur endaliga støðu.</s>
                            </p>
                        </div>
                        <div>
                            <head rend="bold">Visjón 2015</head>
                            <p>
                                <s xml:id="mps4omim6h">Ein annar varði, ið er reistur í hesum valskeiðnum, er Visjón 2015.</s>
                                <s xml:id="isoa6hyrnw">Í hesum arbeiði hevur landsstýrið tikið stig til at seta orð á, hvussu vit tryggja vælferðina í framtíðini.</s>
                                <s xml:id="wvpk6z5mg3">Arbeiðið er samlað í bókini Mál og vegir, har serkøn fólk úr almennu fyrisitingini, áhugafeløgum og vinnuni siga sína hugsan um, hvussu landsstýrið kann røkka síni visjón um, at Føroyar skulu vera millum fremstu tjóðir.</s>
                            </p>
                            <p>
                                <s xml:id="oqy7afuniv">Henda samgonga hevur sostatt ikki einans brúkt tíðina til at loysa áleikandi mál, men hevur eisini fingið til vegar eitt grundarlag at leggja langtíðarkós fyri samfelagið.</s>
                                <s xml:id="p24af6zasq">Og politisku flokkarnir, fakfeløg, áhugafeløg og onnur hava fingið eitt kelduvað av hugskotum at nýta sum íblástur, tá týdningarmiklar avgerðir skulu takast um mál, ið røkka inn í framtíðina.</s>
                            </p>
                            <p>
                                <s xml:id="vszj7q72sm">Í heyst ætli eg at leggja Visjón 2015 fyri Løgtingið til aðalorðaskiftis.</s>
                            </p>
                        </div>
                        <div>
                            <p>
                                <seg>
                                    <hi rend="italic">Harra formaður,</hi>
                                </seg>
                            </p>
                            <p>
                                <s xml:id="cjth7vuytz">Vit hava útint flestu mál, ið vit festu á blað í samgonguskjalinum.</s>
                            </p>
                            <p>
                                <s xml:id="iqsz3soodz">Í dag kenni eg meg rættiliga sannførdan um, at vit seinastu fýra árini eru komin munandi nærri málinum um at skapa tað góða samfelagið.</s>
                            </p>
                            <p>
                                <s xml:id="tmzv57mbvf">Ikki ber til í hesi røðu at lýsa alt virksemið hjá landsstýrinum.</s>
                                <s xml:id="qlsgc6uoac">Tí vísi eg til part II, har nágreiniligari verður greitt frá einstøku málunum.</s>
                            </p>
                            <p>
                                <s xml:id="v7hdtd57r6">Mong hava fetini verið, og vit eru komin væl fram á leið.</s>
                                <s xml:id="ihr5nnnvbr">Men enn er teinur eftir at ganga - og vit fara at laða onkran varðan afturat.</s>
                            </p>
                            <pb n="14"/>
                            <p>
                                <quote>
                                    <!-- TODO: encode a poem!-->
                                    <s xml:id="cbhdlje66w">Fylg mær á fjallið, tú føroyingur reysti!</s>
                                    <lb/>
                                    <s xml:id="sukfagmvqm">Lít yvir Føroyalands tindar og sker; <lb/> sí hvussu fuglurin fjálgar um heimið!</s>
                                    <lb/>
                                    <s xml:id="hxfc3olmlp">Góður við føðiland eisini ver!</s>
                                </quote>
                            </p>
                            <p>
                                <s xml:id="gzkowwvecl">Við hesum orðum eftir Poul F. heiti eg á allar góðar kreftir um at ganga leiðina saman við okkum.</s>
                            </p>
                            <p>
                                <s xml:id="hbd4ebf4xo">Takk fyri og góða ólavsøku.</s>
                            </p>
                        </div>
                    </div>
                </div>
                <div type="chapter">
                    <head rend="bold center">Partur II</head>

                </div>
                <div type="chapter">
                    <head>Partur III</head>
                    <div>
                        <head rend="bold">Løglisti</head>
                    </div>
                </div>
            </div>
        </body>
    </text>
</TEI>