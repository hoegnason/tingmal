<TEI xmlns="http://www.tei-c.org/ns/1.0">
    <teiHeader>
        <fileDesc>
            <titleStmt>
                <title>FG-001/2008: Frágreiðing løgmans á ólavsøku 2008</title>
            </titleStmt>
            <publicationStmt>
                <publisher>Rani Høgnason Hansen</publisher>
                <idno type="url">https://github.com/hoegnason/tingmal</idno>
                <availability status="free">
                    <licence target="https://creativecommons.org/licenses/by/4.0/">This work is licensed under a Creative Commons Attribution 4.0 International License</licence>
                    <p>This TEI file is part of the "Tingmál" dataset and is an unofficial publication; it is not affiliated with or endorsed by Løgtingið. You may share and adapt with attribution. Provided "as is," without warranties.</p>
                    <p>Original content is used here under §9 (public documents) and §27 (public debate) exceptions of the Faroese Copyright Act.</p>
                </availability>
                <date when="2025-11-08"/>
            </publicationStmt>
            <notesStmt>
                <note/>
            </notesStmt>
            <sourceDesc>
                <bibl type="parliamentary_document">
                    <publisher>Føroya Løgting</publisher>
                    <author>
                        <persName>Jóannes Eidesgaard</persName>
                        <roleName>løgmaður</roleName>
                    </author>
                    <ref target="https://www.logting.fo/documents/20376"/>
                    <note type="source_format">PDF document, machine-readable text</note>
                    <date when="2008-07-29">29. juli 2008</date>
                </bibl>
            </sourceDesc>
        </fileDesc>
        <encodingDesc>
            <editorialDecl>
                <correction>
                    <p statrt="medium">Manual correction of OCR/extraction errors identified during PDF text extraction.</p>
                </correction>
                <segmentation>
                    <p statrt="medium">Questions segmented according to the numbered structure in source document. Background text has been divided into paragraphs and sentences.</p>
                </segmentation>
            </editorialDecl>
        </encodingDesc>
    </teiHeader>
    <text>
        <body>
            <pb n="1"/>
            <div type="report">
                <pb n="2"/>
                <div type="chapter">
                    <head>Partur I</head>
                    <div>
                        <head rend="bold">Røða løgmans</head>
                        <div>
                            <p>
                                <seg>Harra formaður.</seg>
                            </p>
                            <p>
                                <s xml:id="p6ijtrbeyj">Eins og sandkornið í søguni um glataðu spælimenninar eftir William Heinesen eru vit ein lítil partur av altjóða samfelagnum.</s>
                                <s xml:id="cpdyryx6ey">Men vit verða kortini ongantíð minni, enn vit sjálv vilja.</s>
                                <s xml:id="z3aqnjphai">Vilja vit verða ein miðdepil millum aðrar, so hava vit møguleikarnar og ríkidømið til tess.</s>
                            </p>
                            <p>
                                <s xml:id="cnm5c2u5ln">Ein miðdepil fyri okkum, sum búgva og liva her, fyri tey, sum hava hug at seta búgv í Føroyum, og fyri tær tjóðir, ið vit samstarva við.</s>
                                <s xml:id="nw2yp5z6rk">Eitt samfelag, har øll eru vælkomin, har øll sleppa til orðanna, og har avbjóðingar eru fyri øll.</s>
                                <s xml:id="evaroxqbrd">Har rættvísi og samhaldsfesti eru eyðkennini, og har øll kenna seg væl.</s>
                            </p>
                        </div>
                        <div>
                            <p>
                                <seg>Harra formaður.</seg>
                            </p>
                            <p>
                                <s xml:id="ew32bz4ftb">Ferðin á búskapinum er minkað, bæði úti í heimi og í okkara samfelag.</s>
                                <s xml:id="cwtcv6m22s">Høgu oljuprísirnir hava noytt partar av fiskivinnuni í knæ.</s>
                                <s xml:id="b363gmybo5">Heima við hús merkja vit eisini, at oljurokningin er hækkað munandi, at matvøruprísirnir eru hækkaðir, og rentan við.</s>
                                <s xml:id="mvtgncn6cd">Og tey, sum hava roynt seg við íløgum í partabrøvum, síggja eisini myrk skýggj í løtuni.</s>
                            </p>
                            <p>
                                <s xml:id="thxhhalscf">Jú, vit merkja øll hesa skeivu búskaparligu gongdina.</s>
                            </p>
                            <p>
                                <s xml:id="acgvqpydxw">Men búskapurin er væl fyri.</s>
                                <s xml:id="csdlct5zwf">Arbeiði er til øll, tí bæði í vinnuni og hjá tí almenna er brúk fyri góðum og dugnaligum fólki.</s>
                            </p>
                            <p>
                                <s xml:id="pvohldherq">Lat meg siga tað heilt greitt.</s>
                                <s xml:id="xmahez6u3o">Vit eru ikki á veg inn í eina kreppu sum ta í níti árunum.</s>
                            </p>
                            <p>
                                <s xml:id="gb6yotzcgt">Í dag er almenna skuldin lítil, og landið hevur pening tøkan.</s>
                            </p>
                            <p>
                                <s xml:id="kckb3wiuoh">Í níti árunum, tá landskassin var niðurpíndur av veðhøldum og bankabjargingum, kom skuldin upp á 6,7 mia. – meira enn 100 prosent av BTÚ. Í dag er skuldin hjá landskassanum 2,1 mia. – einans 15 prosent av BTÚ, umframt at landið eigur 2,3 mia. á bók.</s>
                                <s xml:id="xieorhd3eg">Samlað eiga Føroyar eina nettuogn á umleið 3 mia. krónur.</s>
                            </p>
                            <p>
                                <s xml:id="itiummhmxy">Arbeiðsloysið er metlágt, umleið 1 prosent – hóast tað møguliga er hægri í ávísum økjum.</s>
                                <s xml:id="apy4bof655">Hetta er tað lægsta í vesturheiminum.</s>
                                <s xml:id="atrl3fdykm">Í níti árunum var arbeiðsloysið uppi á heili 25 prosentum.</s>
                            </p>
                            <p>
                                <s xml:id="gp5axucrq4">So vit eru væl fyri, um viðrákið tó hevur hæsað av eina løtu.</s>
                            </p>
                            <p>
                                <s xml:id="wc7cyn36yc">Ratingstovnurin Moody´s gav eisini búskapi og fíggjarstýring okkara gott skotsmál.</s>
                                <s xml:id="a5ncqtuaxu">Tað ber boð um, at útheimurin hevur álit á Føroyum.</s>
                            </p>
                            <p>
                                <s xml:id="dspcs5m7it">Men hann øtlar vindin.</s>
                                <s xml:id="mgcmx4b5dx">Tí ræður um at repa seglini og í felag nýta góðan sjómansskap, so vit koma um streingirnar í øllum góðum og í slættari og rúmari sjógv.</s>
                            </p>
                        </div>
                        <pb n="3"/>
                        <div>
                            <p>
                                <seg>Harra formaður.</seg>
                            </p>
                            <p>
                                <s xml:id="gvhfxqws6e">Okkum tørvar grundleggjandi broytingar, ið skapa eitt nýtt og betri skeið í søgu okkara við munandi støðugari búskapargongd.</s>
                            </p>
                            <p>
                                <s xml:id="fjh5ygtizt">Eftir løgtingsvalið í januar varð valt at skipa aðra samgongu.</s>
                                <s xml:id="i4yl7gjeh3">Ein og hvør samgonga hevur síni mál, sum hon vil fremja, meðan onnur mál verða løgd til viks, tí semja fæst ikki um tey.</s>
                                <s xml:id="u5nytfaygk">Tí er neyðugt við nýggjum politiskum samstarvi, soleiðis at átrokandi mál ikki koma at liggja ov leingi óloyst.</s>
                            </p>
                            <p>
                                <s xml:id="ksg7itxfst">Vit í landsstýrinum og í samgonguni hava sett okkum fyri at ganga undan í hesum broytingartíðum og taka tær røttu avgerðirnar – ikki bara avgerðir, sum geva úrslit í morgin ella í ovurmorgin, men eisini langt fram í tíðina.</s>
                            </p>
                            <p>
                                <s xml:id="hronfbatob">Og her er Visjón 2015 týdningarmikil vegvísi, tí í henni hava serfrøðingar, áhugabólkar, vinnulív og fakfeløg sett orð á, hvussu vit kunnu gerast millum fremstu tjóðir.</s>
                            </p>
                            <p>
                                <s xml:id="biqvicvz4c">Tað er okkara ábyrgd at fremja visjónina í verki og at tryggja eitt gott lívsgrundarlag hjá okkum, sum búgva her, og teimum, sum vilja koma til Føroya.</s>
                                <s xml:id="lowtcbqg4m">At tryggja ta liviligu vælferðina.</s>
                            </p>
                            <p>
                                <s xml:id="uarqcpkknq">Vit standa við eitt vegamót við stórum avbjóðingum, har tann størsta er at broyta bygnaðin í fiskivinnuni.</s>
                            </p>
                            <p>
                                <s xml:id="lplpzuo5i7">Samgongan hevur sett sær fyri at fremja eitt siðaskifti í fiskivinnupolitikkinum.</s>
                                <s xml:id="kbc5elig6k">Tað verður eitt tað týdningarmesta vinnupolitiska átakið, síðan einahandilin varð avtikin í 1856.</s>
                            </p>
                            <p>
                                <s xml:id="ohllcgvasj">Støðan í stórum pørtum av fiskiveiðuflotanum er ring.</s>
                                <s xml:id="tps34emgst">Fleiri orsøkir eru til tess.</s>
                                <s xml:id="eshl5lfudz">Lágir fiskaprísir og óvanliga høgir oljuprísir.</s>
                                <s xml:id="ro6nwdiest">Stovnarnir á heimaleiðunum eru niðurfiskaðir, serliga toskastovnurin, ið ongantíð hevur verið so illa fyri.</s>
                                <s xml:id="ubmj4olj3f">Søla og keyp av fiskiskipum og fiskiloyvum seinastu árini – sonevnda yvirkapitaliseringin – liggur sum steinur oman á byrðu.</s>
                            </p>
                            <p>
                                <s xml:id="w5nw27j4sa">Landsstýrið hevur eina greiða heildarætlan fyri fiskivinnuna.</s>
                                <s xml:id="t3pphplnem">Vit vilja hava eina burðardygga og dynamiska fiskivinnu, har politiskar forðingar og peningaligur stuðul ikki avskepla marknaðarkreftirnar.</s>
                                <s xml:id="ls5oiqedbt">Vinnan má tillaga seg, tí tað er ein avgjørd fyritreyt fyri einum sterkum og sjálvberandi búskapi, at høvuðsvinnan klárar seg uttan stuðul úr landskassanum.</s>
                            </p>
                            <p>
                                <s xml:id="daqfmcwmuz">Fiskivinnan hevur altíð dugað at tillaga seg, og eg havi fult álit á, at hon eisini megnar tað hesa ferð.</s>
                            </p>
                            <p>
                                <s xml:id="ugrrzinyk6">Í fyrsta lagi skulu fiskastovnarnir endurreisast sum skjótast, so at vit tryggja fiskatilfeingið í framtíðini.</s>
                                <s xml:id="kuw34bevns">Hetta gerst best við at taka lívfrøðiligu tilmælini í fullum álvara.</s>
                                <s xml:id="p5skwqlcx4">Hetta verður eisini staðfest í uppskotinum, sum landsstýrismaðurin í fiski- og tilfeingismálum fer at leggja fram á hesum fundi.</s>
                            </p>
                            <p>
                                <s xml:id="opnjye3kit">Veiðuorkan kemur í eina nýggja legu, og tað fer sum frá líður at geva størri vinning til manning og skip, og bæði vinnulívið og samfelagið fáa meira burturúr.</s>
                                <s xml:id="xg34la6tce">Tá toskastovnurin er komin fyri seg aftur, kunnu vit helst fiska eini 30.000 tons um árið.</s>
                                <s xml:id="zgoumcjnrb">Tað er tríggjar ferðir so nógv, sum varð avreitt í 2007.</s>
                                <s xml:id="x5jqyr7kix">Nógvar hundrað mió. kr. afturat bara í avreiðingarvirði kunnu fáast burturúr, um vit røkja stovnarnar skynsamt.</s>
                            </p>
                            <pb n="4"/>
                            <p>
                                <s xml:id="mknnefqdoi">Í øðrum lagi er bráðneyðugt, at okkara fiskavørur verða framleiddar í eini burðardyggari og umhvørvisvinarligari vinnu.</s>
                                <s xml:id="rr3as5n3gi">At fara væl um tilfeingið verður alt meira avgerandi í framtíðini.</s>
                                <s xml:id="q65pyk7dke">Tí <pb n="4"/> mugu vit sum skjótast fáa føroyskan fisk góðkendan sum burðardyggan, tí hetta eru krøv, sum longu verða sett fiskaframleiðarum.</s>
                            </p>
                            <p>
                                <s xml:id="ve6isx6yxh">Í triðja lagi mugu vit endurskoða allar lógir, sum leggja forðingar fyri fiskivinnuna.</s>
                                <s xml:id="xtuj3lqtmw">Skipanin við uppboðssøluni skal eftirmetast.</s>
                                <s xml:id="dom2ktq6i3">Sama skulu spurningarnir um tilvirking av fiski umborð og avmarkingarnar at landa uttanlands.</s>
                                <s xml:id="y7no7q7k5q">Vit skulu eggja til, at alt tilfeingið, eisini rogn og livur, kemur til høldar.</s>
                            </p>
                            <p>
                                <s xml:id="nksxiya3is">Skipað verður ein tilfeingisbúð ella ein fiskidagamarknaður, har øll rættindi til tilfeingi hjá landinum skulu handlast frítt, so at øll áhugað hava atgongd til náttúruríkidømið – til fólksins ogn.</s>
                            </p>
                            <p>
                                <s xml:id="vdabkh4eir">Hetta er ein kúvending frá fastlæstu støðuni í dag, har øll rættindi eru bundin at útlutaðum loyvum, sum eru galdandi til 1. januar 2018.</s>
                                <s xml:id="ned7gqrkuq">Ein skipan, sum hevur víst seg at vera meira til gagns fyri tey, sum fara úr vinnuni, enn fyri tey, sum ætla sær inn í hana.</s>
                            </p>
                            <p>
                                <s xml:id="zkcwjfeztx">Eg vænti, at longu um eini 3-4 ár síggjast úrslitini av siðaskiftinum í fiskivinnupolitikkinum aftur í búskapinum – ella fyrr, um vistfrøði og tilgongd vera okkum til vildar.</s>
                                <s xml:id="wg4ovmrcs5">Tí er tað sera hugaligt, at gróðurkanningarnar eru av teimum heilt frægu, og meira lív er í sjónum.</s>
                            </p>
                            <p>
                                <s xml:id="lxpgjd3vqu">Landsstýrið og samgongan eru sannførd um, at kósin má broytast.</s>
                                <s xml:id="dqt3bw6bks">Vit eru eisini til reiðar at góðtaka eitt hall á fíggjarlógini fyri at halda virksemi í gongd og leggja upp fyri sveiggjum í búskapinum, meðan fiskivinnan tillagar seg.</s>
                            </p>
                            <p>
                                <s xml:id="zyrlk2itej">Landsstýrið fer eisini at leggja seg eftir at gera íløgur á teimum økjum, sum verða meinast rakt, so at stoyturin ikki verður so harður.</s>
                            </p>
                            <p>
                                <s xml:id="ev4t7ufquj">Vit taka ímóti hesi avbjóðing, sum fer at gera Føroyar til ein miðdepil, ið gevur burðardyggari vinnu og skynsamari viðferð av tilfeinginum størsta gætur.</s>
                            </p>
                        </div>
                        <div>
                            <p>
                                <seg>Harra formaður.</seg>
                            </p>
                            <p>
                                <s xml:id="ghbax2rct6">Ongum nýtist at stúra, tí her er arbeiði til allar hendur.</s>
                                <s xml:id="w2fgmsfxlg">Men broytingin í fiskivinnuni kann fara at merkja, at nøkur fólk mugu fara í aðra vinnu, at fólk mugu skifta arbeiði.</s>
                            </p>
                            <p>
                                <s xml:id="xtjqz4skvp">Kendi skotski uppfinnarin, Graham Bell, segði eina ferð, at tá ein hurð fer í lás, fer onnur upp á bak.</s>
                                <s xml:id="rsywsqufh2">Men trupulleikin er, at mangan síggja vit bara ta afturlatnu hurðina og ikki ta opnu.</s>
                                <s xml:id="wru2rgwgxb">Kring landið eru fólk, sum fara at finna nýggjar møguleikar, ið vit ikki vistu av vóru fyri framman.</s>
                            </p>
                            <p>
                                <s xml:id="enptkvfree">Okkara vælferðarsamfelag skal leggja upp fyri hesum umskifti.</s>
                                <s xml:id="mowlsmjnq2">Tí er umráðandi, at arbeiðsmegin hevur fakligan førleika og dagførda vitan.</s>
                                <s xml:id="pryir3pf3j">Ófaklærd skulu fáa tilboð um førleikamenning, eina umskúling, har fólk kunnu nema sær útbúgving og fáa skeiðstilboð, so tey kunnu átaka sær nýggjar avbjóðingar.</s>
                            </p>
                            <p>
                                <s xml:id="ewzhy55jjx">Brúk verður fyri fleiri hondum og góðum høvdum á flestu økjum.</s>
                                <s xml:id="zfoauqpswd">Arbeiðsfólk og handverkarar til at smíða íbúðir og hús, víðka infrakervi og skapa virði.</s>
                                <s xml:id="y23w7hwglj">Eisini á øðrum økjum er brúk fyri góðum fólki, serliga innan útbúgving, heilsu, røkt og tænastur.</s>
                            </p>
                            <p>
                                <s xml:id="kqf6kjuw67">Eitt alneyðugt átak var útlendingalógin, sum ger málsviðgerðina smidligari og skjótari fyri arbeiðsmegi úr ES-londum.</s>
                                <s xml:id="o2ivxqh7go">Útlendingamál og marknaeftirlit verða yvirtikin í valskeiðnum, og vit fara tá at fyrisita útlendingalógina eftir føroyskum fyritreytum.</s>
                            </p>
                            <pb n="5"/>
                            <p>
                                <s xml:id="u55nwqdtj5">Sett er á stovn útlendingastova, ið skal málsviðgera og kunna útlendingar um teirra rættindi og skyldur og geva teimum bestu fyritreytir fyri at trívast í Føroyum.</s>
                            </p>
                            <p>
                                <s xml:id="yjr3c43gfu">Útlendingar, sum velja at virka og liva her, skulu vera hjartaliga vælkomnir.</s>
                                <s xml:id="fvvmazruuh">Vit skulu vera góð og fólkalig við tey, eins og vit eru hvør við annan.</s>
                            </p>
                            <p>
                                <s xml:id="visqzvinul">At arbeiðsfólk flytur millum lond er ikki nýtt.</s>
                                <s xml:id="bmrips3bny">Tað gera føroyingar eisini.</s>
                                <s xml:id="p6kt55dier">Tí skulu vit ikki seta kikaran fyri blinda eygað, men síggja veruleikan og fáa skipað viðurskifti.</s>
                            </p>
                            <p>
                                <s xml:id="eayd5c5dco">Útlendsk arbeiðsmegi, sum kemur til Føroya, skal sjálvandi arbeiða eftir teimum sáttmálum, sum eru á arbeiðsmarknaðinum.</s>
                            </p>
                            <p>
                                <seg>***</seg>
                            </p>
                            <p>
                                <s xml:id="qlo5vevvzf">Eins og fiskastovnarnir eru eitt tilfeingi, sum krevur skynsama viðferð, so er vitan tað sama – og kanska tað týdningarmesta av øllum.</s>
                            </p>
                            <p>
                                <s xml:id="dqzckjq3cv">Besta íløga í vitan er útbúgving.</s>
                                <s xml:id="ed2zqxl6oc">Tí skal útbúgvingarøkið av álvara mennast.</s>
                            </p>
                            <p>
                                <s xml:id="wi2dcednjy">Tá vit sum foreldur fylgja børnum okkara í skúla fyrsta skúladag, skulu vit kenna okkum trygg.</s>
                                <s xml:id="cp4cn5jhcs">Børnini skulu kenna seg sum miðdepilin í heiminum.</s>
                                <s xml:id="emwd2utnpl">Hvørt ár fara umleið 700 børn í fyrsta flokk.</s>
                                <s xml:id="eh4o22h7sz">Hesi børn mynda okkara framtíð.</s>
                            </p>
                            <p>
                                <s xml:id="u6r7rsgrqp">Tað er í fólkaskúlanum, at grundin verður løgd undir eina seinni útbúgvingarleið.</s>
                                <s xml:id="ytnqpmqetz">Tí skulu børnini vera í tryggum hondum.</s>
                                <s xml:id="ejewpa6ekg">Vit hava góðar fólkaskúlalærarar, sum gera eitt gott arbeiði.</s>
                                <s xml:id="p5cf26ywdg">Og vit vilja gera okkara til, at fólkaskúlin verður eitt enn betri stað – bæði hjá næmingum og lærarum.</s>
                            </p>
                            <p>
                                <s xml:id="pwcqn3vehq">Lærarar og skúli skulu hava amboð at menna lesiførleikan í skúlanum.</s>
                                <s xml:id="zxsjzkciyh">Tí verður stovnað nýggj útbúgving fyri lesiráðgevar.</s>
                            </p>
                            <p>
                                <s xml:id="lqd7zvgl5c">Vit fara eisini í næstum at gera afturvendandi kanningar av trivnaði og nøgdsemi hjá næmingum, lærarum og foreldrum.</s>
                            </p>
                            <p>
                                <s xml:id="q5keiaa62n">Í vár vóru aftur landsroyndir, sum saman við eftirmetingum eru neyðug amboð til tess at tryggja, at fakliga menningin er á rættari kós.</s>
                            </p>
                            <p>
                                <s xml:id="mz5f7i56c4">Vit arbeiða miðvíst fyri, at børn okkara koma heim við nútímans føroyskum bókum í skúlataskuni.</s>
                                <s xml:id="ljle7buvsr">Dentur skal eisini leggjast á, at tilfarið er í teldutøkum líki og kann brúkast í undirvísingini saman við tíðarhóskandi KT-amboðum.</s>
                            </p>
                            <p>
                                <s xml:id="envzlxe6wp">Sernámsfrøðiliga økið skal styrkjast og samskipast.</s>
                            </p>
                            <p>
                                <s xml:id="x33zbwh5eu">Í dag eru fleiri dag- og skúlatilboð til børn og ung við serligum tørvi, og fleiri nýggir møguleikar til næmingar við atferðar-, tilknýtis- og trivnaðartrupulleikum eru ávegis.</s>
                                <s xml:id="yeid2x3gxb">Øll hesi tilboð skulu samskipast á einum staði, so foreldur og avvarðandi bara hava eitt stað at venda sær til.</s>
                                <s xml:id="phin76ud2s">Soleiðis fáa vit ein fólkaskúla fyri øll.</s>
                            </p>
                            <p>
                                <s xml:id="zutkn5xfb2">Grundarlagið undir fólkaskúlanum verður lagt í barnagarðinum.</s>
                                <s xml:id="gidbpu4g5b">Tí skulu tilboð, ætlanir og mál samskipast frá dagstovni til miðnám.</s>
                            </p>
                            <pb n="6"/>
                            <p>
                                <s xml:id="jmp2qky6qc">Lesiætlanarnevnd er sett at gera felags ætlanir fyri alt landið í øllum lærugreinum, frá dagstovni til miðnámsskúla.</s>
                            </p>
                            <p>
                                <s xml:id="jcn4zirnmy">Bæði læraraútbúgvingin og námsfrøðiliga útbúgvingin verða nú uppstigaðar til bachelorlestur.</s>
                            </p>
                            <p>
                                <seg>***</seg>
                            </p>
                            <p>
                                <s xml:id="wskjyry5ff">Í vár vórðu Fróðskaparsetrið, Læraraskúlin og Sjúkrarøktarfrøðiskúlin lagdir saman.</s>
                            </p>
                            <p>
                                <s xml:id="p23z6cpfjk">Hetta er fyrsta stigið at samskipa hægri útbúgvingar í ein lærdóms- og granskingarmiðdepil.</s>
                                <s xml:id="ptlaasduwl">Ein miðdepil, ið skal tryggja samfelagnum og vinnulívinum viðkomandi útbúgvingar og gransking á hægsta altjóða stigi.</s>
                                <s xml:id="vaixabhiip">Í ár vórðu bodnar nýggjar útbúgvingar í løgfrøði, hav- og jarðfrøði og kunningartøkni.</s>
                            </p>
                            <p>
                                <s xml:id="rgkhor2ifx">Vit ætla eisini at gera samstarvsavtalur við lærustovnar í útlondum, so at vit fáa møguleika at fáa alskyns útbúgvingar við fjarlestri.</s>
                                <s xml:id="onyqsenivs">Stuðulsskipanin skal broytast, so at tey, ið lesa fjarlestur fulla tíð, eisini fáa lestrarstuðul.</s>
                            </p>
                            <p>
                                <s xml:id="jsjldjiwgt">Nýggju miðnámsútbúgvingarnar verða eftir ætlan klárar at seta í verk, tá skúlaárið byrjar í 2009.</s>
                            </p>
                            <p>
                                <s xml:id="zxfdaaokdu">Arbeiðið at endurskoða yrkisútbúgvingarnar er farið í gongd.</s>
                                <s xml:id="o3hz3tkrc7">Málið er, at tær verða góðkendar á sama stigi sum samsvarandi útbúgvingar í grannalondunum.</s>
                                <s xml:id="muyrc2rsbx">Vit ætla at stovna ein tænastuskúla til matvøru-, kokka- og tænaraútbúgvingar.</s>
                            </p>
                            <p>
                                <s xml:id="u3grllp7ew">Tey, sum fara undir útbúgving her heima, skulu kunna halda fram við víðari útbúgvingum, bæði í Norðurlondum og aðrastaðni.</s>
                            </p>
                            <p>
                                <seg>***</seg>
                            </p>
                            <p>
                                <s xml:id="vltea2zyjj">Okkum tørvar alsamt meira og nýggjari vitan; tí hevur granskingin so stóran týdning.</s>
                            </p>
                            <p>
                                <s xml:id="lpn3f5almi">Málið er, at í 2015 skulu 3% av BTÚ verða nýtt til gransking og nýskapan.</s>
                                <s xml:id="rnzbjttqn5">Her skal tað almenna ganga á odda, men skulu vit røkka málinum, má vinnan fíggja sín part.</s>
                                <s xml:id="jgtrkr7crc">Í dag verður minni enn 1 prosent av BTÚ nýtt til gransking, har tað almenna rindar meira enn tríggjar fjórðingar.</s>
                            </p>
                            <p>
                                <s xml:id="ps3iz4qfx2">Vísindaráðið, ið er mannað við landsstýrisfólkum og umboðum úr vísindaumhvørvinum og vinnuni, er valt og fer til verka fyrsta dagin.</s>
                                <s xml:id="yiwp3jnmp3">Vísindaráðið skal seta yvirskipað mál og leiðreglur fyri gransking og geva henni kjølfesti í føroyska samfelagnum.</s>
                            </p>
                            <p>
                                <s xml:id="kcqsgsufac">Tríggjar granskingarkjarnar hava í fleiri ár virkað undir Fiski- og tilfeingismálaráðnum.</s>
                                <s xml:id="xldc4ora37">Granskað hevur verið í veiðutøkni, framleiðslutøkni og biotøkni.</s>
                                <s xml:id="xemspub4cb">Peningur er settur av til eina kjarnu afturat, sum skal granska í fiskivinnu og búskapi.</s>
                            </p>
                            <p>
                                <s xml:id="q5sbfvrdyl">Fiskaaling arbeiðir m.a. við verkætlanum at ala toskayngul og við ílegukanningum av toski.</s>
                                <s xml:id="w5wcf3uqsa">Stórir menningarmøguleikar eru í toskaaling, tí føroyskur sjógvur er vælegnaður til hetta endamálið.</s>
                            </p>
                            <p>
                                <s xml:id="nsah7sqqd4">Gongur eftir ætlan verða vit longu í 2009 partur av granskingarverkætlanini hjá ES, har 380 milliardir krónur verða latnar í stuðli frá 2007 til 2013.</s>
                            </p>
                            <p>
                                <s xml:id="n7mvrrpxg7">Vit skulu verða miðdepilin, sum liggur fremst á teimum granskingarøkjum, vit raðfesta.</s>
                            </p>
                            <pb n="7"/>
                            <p>
                                <seg>***</seg>
                            </p>
                            <p>
                                <s xml:id="n4olpn37sc">Ein umskipað fiskivinna, betri útbúgvingar og nýggj vitan føra áhaldandi til nýskapan – innovasjón.</s>
                                <s xml:id="n55rtfxwex">Fjølbroytnið í vinnulívinum veksur, og tað er gott fyri búskapin.</s>
                            </p>
                            <p>
                                <s xml:id="db64fsk5fk">Fíggjarvinnan mennist, og KT-fyritøkur eru nú førar fyri at kappast við útlendskar fyritøkur – bæði her og uttanlands.</s>
                            </p>
                            <p>
                                <s xml:id="q5yci5vyu6">Alivinnan er komin væl fyri seg aftur og verður óivað eitt sterkt bein afturat í búskapinum.</s>
                            </p>
                            <p>
                                <s xml:id="qshfsvqiqp">Farið er undir triðja oljuútbjóðingarumfar, og tað tykist, sum stórur áhugi framvegis er.</s>
                                <s xml:id="nygdxqn3wm">Góðu royndirnar eystan fyri og sunnan fyri markið og methøgi oljuprísurin eru sjálvandi eisini atvoldin til áhugan.</s>
                            </p>
                            <p>
                                <s xml:id="zyxvtiszab">Búskapargrunnurin skal setast á stovn.</s>
                                <s xml:id="xdt6l2vo3y">Grunnurin skal nýtast til at leggja serinntøkur til síðis, eitt nú inntøkur frá oljuvinnuni og einskiljingum.</s>
                            </p>
                            <p>
                                <seg>***</seg>
                            </p>
                            <p>
                                <s xml:id="zw34aq6l2l">Góðir ferðamøguleikar stuðla upp undir og tryggja menning og trivnað í landinum.</s>
                                <s xml:id="blcex7anu4">Tað skal vera lætt, trygt og ódýrt at ferðast ímillum, og vit mugu eisini royna at gera tað lættari og bíligari at sleppa út í heim.</s>
                            </p>
                            <p>
                                <s xml:id="nxjlprvhin">Føroyar skulu ikki vera ein útjaðari.</s>
                                <s xml:id="zv6pg6ga7x">Hetta krevur, at vit hava eitt gott samferðslukervi.</s>
                            </p>
                            <p>
                                <s xml:id="nlkn5aoive">Í Vágum verða flogvøllurin og terminalurin útbygdir, og skipað verður tollfrí søla.</s>
                                <s xml:id="v3dmfjn7kz">Arbeitt verður við at dagføra flogferðslulógina, so vit kunnu gerast partur av evropeiska flogferðslumarknaðinum.</s>
                                <s xml:id="cb4icepebc">Tað merkir kapping, sum skuldi givið betri tænastu og lægri prísir.</s>
                            </p>
                            <p>
                                <s xml:id="oxtlldgcl6">Eg haldi, at tilmælið frá tunnilsnevndini er eitt gott støði at brúka, tá arbeiðini at gera Skálafjarðarog Sandoyartunnilin skulu leggjast meira ítøkiliga til rættis.</s>
                                <s xml:id="ugejcaghbh">Hesir tunlar verða størstu samferðsluútbyggingar í Føroya søgu.</s>
                                <s xml:id="lqiqae2oxq">Umráðandi er tí, at vit neyvt stýra bæði fíggjarliga og tøkniliga váðanum.</s>
                            </p>
                            <p>
                                <s xml:id="ngecz25dhn">Kunningar- og samskiftistøkni hjá tí almenna og vinnuni er týðandi grundarlag undir nýskapanini og skal vera við til at lyfta landið frá ídnaðarsamfelag til innovatiónssamfelag.</s>
                                <s xml:id="gwzqfxwrbt">Eitt gott talgilt undirstøðukervi er ein fyritreyt fyri vinnumenningini.</s>
                                <s xml:id="r4lkiwxpvy">Fyri at skapa upp aftur betri karmar fyri KT og aðrari samskiftisvinnu verða møguleikarnir kannaðir fyri at skipa eitt alment netfelag, sum umfatar alt samskiftiskervið.</s>
                            </p>
                            <p>
                                <s xml:id="lut27oe2mr">Landfrøðiliga liggja vit fjarskotin í Norðuratlantshavi, men í KT eru ongar fjarstøður – har eru vit við einum vælútbúnum fólki og einum góðum undirstøðukervi í miðdeplinum.</s>
                            </p>
                        </div>
                        <div>
                            <p>
                                <seg>Harra formaður.</seg>
                            </p>
                            <p>
                                <s xml:id="f34l4ijqld">Vælferðin eyðkennir tað góða samfelagið.</s>
                                <s xml:id="bxtgbofifs">Samgongan arbeiðir fyri einum samhaldsføstum samfelag, har hvør einstakur hevur mest møguligt frælsi, og har allir borgarar eru tryggjaðir javngóðar umstøður, uttan mun til sosiala støðu, likamligan ella menningarligan førleika.</s>
                            </p>
                            <pb n="8"/>
                            <p>
                                <s xml:id="nli3lhgzwh">Tá ein ung kvinna – kanska eftir lokna útbúgving – situr uttanlands og umhugsar at flyta heim aftur, skal hon síggja land okkara sum ein miðdepil við góðum og vælvirkandi vælferðartænastum.</s>
                                <s xml:id="skyp6ds2al">Vit skulu vera landið, sum tekur vælferðina hjá allari familjuni í álvara.</s>
                            </p>
                            <p>
                                <s xml:id="ftgahsykja">Samgongan hevur longu lagt til brots við greiðum vælferðarpolitiskum raðfestingum í fíggjarlógini fyri 2008.</s>
                            </p>
                            <p>
                                <s xml:id="ir6xyvtnh5">Barsilsfarloyvið er longt við seks vikum – farloyvið hjá pápanum tvær vikur.</s>
                                <s xml:id="vd5te3nabb">Og barsilsfarloyvið verður stigvíst økt, so tað verður eitt ár, tá ið hetta samgonguskeiðið er runnið.</s>
                            </p>
                            <p>
                                <s xml:id="upwuhgzcvt">Sjúkradagpengalógin verður broytt, so at foreldur kunnu halda frí fyrsta sjúkradag hjá børnum sínum uttan mótrokning í lønini.</s>
                                <s xml:id="ztdsu5ml62">Hetta skulu tey kunna gera tíggju dagar um árið fyri hvørt barn undir 14 ár.</s>
                                <s xml:id="b4tb5oanfc">Tað eru serliga tímalønt á privata arbeiðsmarknaðinum, ið enn ikki hava henda rætt tryggjaðan.</s>
                            </p>
                            <p>
                                <s xml:id="vsujm3pejq">Vælferð er eisini høvið at seta búgv og at flyta úr einum bústaði í annan.</s>
                                <s xml:id="otphtfcszo">Í dag er bústaðarmarknaðurin ov avmarkaður.</s>
                                <s xml:id="qma4kc4vuz">Møguleikarnir at velja sær best hóskandi bústað eru ov fáir.</s>
                            </p>
                            <p>
                                <s xml:id="x5rzqdfezh">Tey, sum fyrstu ferð skulu seta búgv, hava ikki nógvar aðrar møguleikar enn at keypa sær sethús ella íbúð fyri milliónaupphæddir.</s>
                                <s xml:id="mtfyoedro4">Tað sigur seg sjálvt, at hetta er ógjørligt hjá eitt nú teimum lægstløntu ella hjá einum støkum uppihaldara.</s>
                                <s xml:id="berckgpcng">Og tað er ein ræðandi tanki hjá ungfólki, sum júst hevur fingið sær útbúgving uttanlands, at fyrsta stigið fyri at flyta heim aftur er at læna einar tvær milliónir til bústað.</s>
                            </p>
                            <p>
                                <s xml:id="quufp74ja3">Her skulu vit duga betur.</s>
                            </p>
                            <p>
                                <s xml:id="x3t5ei36es">Alneyðugt er við fleiri bústaðarmøguleikum.</s>
                                <s xml:id="gc7v6s6pc2">Landsstýrið fer tí at fremja bústaðarloysnina í hesi tingsetu.</s>
                            </p>
                            <p>
                                <s xml:id="odzuugzxjh">Tey, sum leiga, skulu eisini hava trygg kor.</s>
                                <s xml:id="ujnezc4bdm">Tí verður nýggj leigulóg løgd fyri tingið í heyst.</s>
                            </p>
                            <p>
                                <s xml:id="t5ih7bynqq">Framløgd verður eisini nýggj arbeiðsskaðatryggingarlóg, sum veitir munandi betri sømdir at viðurkenna sjúku og mein sum arbeiðsskaða, umframt at betri møguleikar vera fyri endurgjaldi og samsýning.</s>
                            </p>
                            <p>
                                <s xml:id="ys562asm6x">Farið verður undir at byggja upp eina landsfevnandi endurvenjingarskipan.</s>
                            </p>
                            <p>
                                <s xml:id="d5snunm5mn">ST-sáttmálin um javnrættindi fyri fólk við breki skal samtykkjast.</s>
                            </p>
                            <p>
                                <s xml:id="d5g53ohygc">Her skal vera trygt og gott at gerast gamal.</s>
                                <s xml:id="pglvsgknk2">Tey eldru skulu hava møguleika fyri at vera sum longst í egnum heimi.</s>
                                <s xml:id="hezdbv4c2q">Tí skulu heimabúgvandi fáa neyðuga hjálp og vegleiðing.</s>
                            </p>
                            <p>
                                <s xml:id="zozahff34w">Stórar útbyggingar eru framdar á eldraøkinum, men tíðin er komin at arbeiða meira miðvíst við at menna innihaldið á stovnum innan eldraøkið.</s>
                            </p>
                            <p>
                                <s xml:id="osoaz2tvkg">Tað er at gleðast um, at fólk livir longri, og at alsamt fleiri pensjónistar kunnu njóta lívsins heyst.</s>
                                <s xml:id="c7pihx462w">Men samstundis verða tey færri, sum eru í virkisførum aldri.</s>
                            </p>
                            <p>
                                <s xml:id="oxv6b3gs3r">Hetta er ikki nøkur eldrabyrða.</s>
                                <s xml:id="r4ykru4kjn">Tað orðið havi eg hoyrt, men tað er ikki til í mínum høvdi.</s>
                                <s xml:id="rirqwvcz5j">Tvørturímóti fáa vit eitt ríkari samfelag fyri øll ættarlið.</s>
                                <s xml:id="rizsz2cj2b">Avbjóðingin er at tryggja, at nóg mikið av peningi er til pensjónir, eldrarøkt og sjúkrarøkt.</s>
                                <s xml:id="v2oqhklhxa">Og tað ber væl til.</s>
                            </p>
                            <pb n="9"/>
                            <p>
                                <s xml:id="rlcld2ghmn">Ein langtíðarætlan at endurskipa eftirlønar- og pensjónsøkið er komin væl áleiðis.</s>
                                <s xml:id="tgihyinkmz">Landsstýrið ætlar, at ein størri partur av pensjónini skal fíggjast uttan fyri landskassan, har hvør einstakur borgari sparir upp til sína egnu pensjón.</s>
                            </p>
                            <p>
                                <seg>***</seg>
                            </p>
                            <p>
                                <s xml:id="ecnsoagywn">Skatta- og avgjaldspolitikkur er annar grundarsteinur undir einum samhaldsføstum samfelag, har breiðastu herðar bera tyngstu byrðar.</s>
                            </p>
                            <p>
                                <s xml:id="b4m3acbxcx">Broytingar skulu gerast í skattalóggávuni, soleiðis at lóggávan – eisini tann kommunala – verður meira progressiv, tað er, at lutfalsliga meira verður kravt í skatti frá høgu inntøkunum.</s>
                            </p>
                            <p>
                                <s xml:id="tmgjgjg42u">Fyrstu stigini eru tikin.</s>
                                <s xml:id="gucniq226s">Arbeitt verður við at taka av kringvarpsgjaldið og sjúkrakassagjaldið.</s>
                                <s xml:id="doidz3tkip">Í staðin skulu hesi gjøld rindast um skattaskipanina.</s>
                            </p>
                            <p>
                                <s xml:id="tumzvlgdsn">Arbeiðsmarknaðurin skal gerast rúmligari.</s>
                                <s xml:id="d65jexak2r">Tey, sum kunnu, skulu hava møguleika at arbeiða, og fólk við skerdum førleika skulu í størri mun gerast partur av arbeiðsmarknaðinum.</s>
                                <s xml:id="f5d7n3mhmt">Skipanin við endurbúgving er vorðin smidligari, so at tað loysir seg betur at arbeiða hjá fyritíðarpensjónistum.</s>
                                <s xml:id="ukkneqzu6y">Skipanin við vardum størvum verður endurskoðað.</s>
                            </p>
                            <p>
                                <seg>***</seg>
                            </p>
                            <p>
                                <s xml:id="r7pev6rsuw">Hvørki vinna ella borgarar støðast í einum landi, har politisku raðfestingarnar bert røkka eitt ár fram í tíðina ella í besta lagi eitt valskeið.</s>
                                <s xml:id="pnr3w5ejn2">Tí er Visjón 2015 ikki bara ein bók.</s>
                                <s xml:id="eyi2ka7jyo">Hon er ein vegvísi til at taka avgerðir, ið røkka longri fram í tíðina.</s>
                            </p>
                            <p>
                                <s xml:id="sjyx3hzqsq">Samgongan hevur sett sær fyri at broyta fíggjar- og búskaparpolitikkin, soleiðis at hann kemur at fevna um bæði land og kommunur.</s>
                            </p>
                            <p>
                                <s xml:id="vljweiy255">Ein týðandi partur av fólkaræðinum er, at avgerðirnar verða tiknar so nær fólkinum, sum til ber.</s>
                                <s xml:id="pup3nbxjzl">Hetta er ein atvold til, at fleiri uppgávur verða fluttar kommununum at umsita.</s>
                                <s xml:id="zn2s23t3v2">Ein onnur orsøk er, at vit kunnu spjaða spennandi og avbjóðandi uppgávur og førleikakrevjandi størv kring landið.</s>
                                <s xml:id="et5arx3fvn">Hetta dregur ungfólk til økini.</s>
                            </p>
                            <p>
                                <s xml:id="pzwziulmyu">Eisini verður neyðugt at endurskoða kommunalu skattaskipanina, so at hon gerst samhaldsfastari, eins og tørvur er á at seta í verk útjavningarskipan millum økini.</s>
                            </p>
                            <p>
                                <s xml:id="at5rhoamsb">Til alt hetta krevst, at kommunurnar eru størri og sterkari.</s>
                            </p>
                            <p>
                                <s xml:id="kbon4y2tvc">Kommunurnar gerast alsamt færri, men síðani 2001 eru tær bert fækkaðar úr 48 niður í 34.</s>
                                <s xml:id="n7z3ahmn3y">Kommunusamanlegging er ikki eitt mál í sjálvum sær, men ein fyritreyt at menna økini kring landið, og tí hevur landsstýrið sett sær fyri at minka kommunutalið til sjey kommunur hetta valskeiðið.</s>
                                <s xml:id="o6n5rjvveo">Ein skilagóð tíðarfesting kundi verið 1. januar 2010.</s>
                            </p>
                            <p>
                                <s xml:id="zk77pl4bk5">Tílík umlegging kann vera ring at góðtaka hjá teimum, ið stúra fyri at missa sín samleika; men eg eri sannførdur um, at til ber at varðveita staðbundna samleikan, hóast kommunalu eindirnar verða størri.</s>
                            </p>
                            <p>
                                <seg>***</seg>
                            </p>
                            <pb n="10"/>
                            <p>
                                <s xml:id="bf32qttcoc">Vit skulu hava góðar heilsutænastur.</s>
                                <s xml:id="y4q7yoeovw">Fakligar ósemjur ella trætur um umsitingarligan bygnað mugu ikki á nakran hátt taka tíð og orku frá fremstu uppgávuni hjá sjúkrahúsverkinum – at hava sjúklingin í fokus.</s>
                            </p>
                            <p>
                                <s xml:id="j2lkpbzvm2">Vit seta nú sjøtul á eina menningarætlan fyri sjúkrahúsverkið, har lyklaorðini eru samskipan, fíggjarstýring og dygdarmenning.</s>
                            </p>
                            <p>
                                <s xml:id="q3lfejkihr">Besta menningin fæst við at skipa sjúkrahúsverkið sum eina samvirkandi eind við einari leiðslu.</s>
                            </p>
                            <p>
                                <s xml:id="kwofwyiuqo">Tað er eitt støðugt krav um meiri pening til sjúkrahúsverkið – útreiðslurnar bara vaksa.</s>
                                <s xml:id="vfges4ex6b">Tí er neyðugt at eftirmeta, um játtanin verður brúkt so skynsamt, sum til ber.</s>
                                <s xml:id="x5gkicro4r">Ein av hesum eftirmetingum er í gongd og verður væntandi liðug í oktober.</s>
                                <s xml:id="mx2tsoxu7m">Út frá henni skal gerast ein neyvari játtanarskipan, so lættari verður at síggja, hvat peningurin skal brúkast til, og hvussu hann verður brúktur.</s>
                            </p>
                            <p>
                                <s xml:id="ni4amiw7he">Eg leggi dent á, at landsstýrið ætlar ikki at gera heilsutænastuna verri.</s>
                                <s xml:id="qnkvoytdni">Men vit mugu vissa okkum um, at vit fáa fult virði fyri hvørja krónu.</s>
                            </p>
                            <p>
                                <s xml:id="ubvug7av3j">Ein strategisk menningarætlan er sett í verk, bæði fyri starvsfólk og heilsutænastur, og fyrsta sjúklinganøgdsemiskanningin er framd, har níggju av tíggju sjúklingum hava eina góða ella sera góða heildarfatan av innleggingini.</s>
                            </p>
                            <p>
                                <s xml:id="zlz4uv4zgc">Arbeitt verður støðugt við at betra um møguleikarnar at samstarva við onnur lond um sjúkuviðgerðir og um at førleikamenna starvsfólk.</s>
                                <s xml:id="jjj5mbh6ku">Farið er eisini undir at gera eina krabbameinsvirkisætlan, sum verður liðug komandi ár.</s>
                            </p>
                            <p>
                                <s xml:id="nlflg6ay2o">Nýggja læknavaktin er eitt stórt framstig.</s>
                                <s xml:id="zirorg2jwl">Atfinningar hava tó verið um, at skipanin ikki virkar nóg væl í Norðoyggjum.</s>
                                <s xml:id="zcgq5rbnan">Tí verður ein royndarskipan sett í verk, har ein kann koma til kommunulæknaviðtalu í Klaksvík eftir avtalu uttan fyri vanliga viðtalutíð.</s>
                            </p>
                            <p>
                                <s xml:id="p64xkrevtw">Sum týðandi fólkaheilsuátak er almenna rúmið gjørt roykfrítt.</s>
                            </p>
                            <p>
                                <s xml:id="qc2zmee7t7">Fleiri átøk eru í umbúna fyri at styrkja psykiatriska økið.</s>
                                <s xml:id="wo5wminxuo">Í heyst verður lagt fram uppskot til nýggja psykiatrilóg, sum styrkir rættindini hjá sjúklingum.</s>
                            </p>
                            <p>
                                <s xml:id="flkxf2pmcr">Eisini á heilsuøkinum vilja vit vera ein miðdepil, har vit øll kenna okkum at vera í kønum hondum, tá vit koma í samband við sjúkrahúsverkið.</s>
                                <s xml:id="reji5ljzg4">Og vit skulu vera ein miðdepil, sum dugir og vil brúka teir møguleikar, ið eru í grannalondunum, tá okkara egnu dygdir ikki røkka til.</s>
                            </p>
                            <p>
                                <seg>***</seg>
                            </p>
                            <p>
                                <s xml:id="z76lwzvsey">Uttanríkispolitikkur og altjóða samstarv eru lykilin til at menna samfelagið í 21. øld.</s>
                                <s xml:id="ypl24xoapy">Alheimsgerðin ger heimin minni og skapar nýggjar marknaðir.</s>
                                <s xml:id="lb5zgqq7ml">Skal eitt samfelag standa seg í hesum umskiftistíðum, má tað kunna tillaga seg, verða ein virkin leikari og gerast partur av heiminum.</s>
                            </p>
                            <p>
                                <s xml:id="tasvv2fizx">Vit skulu finna okkum fótafesti í hesi broyttu verð.</s>
                                <s xml:id="ouuccrbrkl">Tær tjóðir, ið gera seg til miðdepil og virka í nógvum londum, draga fólk og virksemi til sín.</s>
                            </p>
                            <p>
                                <s xml:id="dxchhkmdbr">Vit hava góðar fyritreytir at menna okkum í alheimsgerðini og at berja okkum burtur úr vanaáskoðanini, har vit síggja okkum sjálv sum ein útjaðara, ið ikki er førur fyri at røkja egin áhugamál.</s>
                                <s xml:id="euowdcyomz">Okkara land og sjógvur eru ein stórur og strategiskt týdningarmikil partur av Norðuratlantshavi.</s>
                                <s xml:id="xjubc34hlc">Vit eru ein miðdepil í hesum øki, sum fær alt størri týdning í heimshøpi, tá ið <pb n="11"/> ræður um náttúrutilfeingi, veðurlagsbroytingar, umhvørvi, varandi orku, nýggjar siglingarleiðir og broytta javnvág millum stórveldini.</s>
                            </p>
                            <p>
                                <s xml:id="cektvc5ni6">Fyri at byggja út altjóða undirstøðukervið er skipað eitt uttanríkisráð, ið skal røkja føroysk áhugamál í útlondum.</s>
                            </p>
                            <p>
                                <s xml:id="oxkh5bcupf">Miðað verður eftir at hava fólk á øllum sendistovum okkara, ið burturav fáast við útflutningsframa.</s>
                                <s xml:id="wtnz26idpe">Sendistovurnar fara eisini at bjóða fram tænastur og høli til eitt nú fyritøkur.</s>
                                <s xml:id="pvnogfagqe">Ætlanin er stútt og støðugt at vísa umheiminum, hvat okkara vinna og mentan hava at bjóða.</s>
                            </p>
                            <p>
                                <s xml:id="j7o25tsbxi">Til at menna okkara sambond og vinnuvirksemi mugu vit lata upp dyr, og tað gera vit best við áhaldandi samskifti og ávirkan.</s>
                                <s xml:id="cbrgbn2vim">Tí har ein ikki er sjálvur, er ein ikki meira enn hálvur, og frægasti vegur at bøta um hetta er at hitta fólk á máli í teirra egna landi.</s>
                            </p>
                            <p>
                                <s xml:id="yk224kioei">Samstarvið við ES verður endurskoðað, til tess at vørur, tænastur, kapitalur og persónar frælst kunnu flyta seg millum okkum og samveldið.</s>
                            </p>
                            <p>
                                <s xml:id="pycri6ar6b">Diplomatisku átøkini at vinna EFTA-limaskap halda fram og hava nýliga borið ávøkstur.</s>
                                <s xml:id="zmglzerta3">EFTA hevur gjørt av at seta nevnd at greina eina víðkan av felagsskapinum, har Føroyar eru høvuðsevnið.</s>
                            </p>
                            <p>
                                <s xml:id="ia26ucdob3">Samstarvið við Ísland verður røkt og støðugt útbygt sambært Hoyvíkssáttmálanum.</s>
                                <s xml:id="a4aylb5oxo">Eisini hava fundir verið við stjórnina á Isle of Man um at fáa oynna við í sáttmálan.</s>
                                <s xml:id="b5x2df2yqs">Málið er at fáa eitt fríhandilsøki í útnorðri og at víðka Hoyvíkssáttmálan til eisini at fevna um Grønland og Noreg.</s>
                            </p>
                            <p>
                                <s xml:id="fxkpzrj55w">Skulu vit seta Føroyar sum miðdepil í Norðuratlantshavi, mugu vit knýta samstarvsbond við allar tjóðir í økinum, og tí er málið at fáa í lag semjur um samvinnu við Skotland, Ongland og Írland, umframt Kanada og Russland.</s>
                            </p>
                            <p>
                                <s xml:id="kmpj6zv6qi">Sterka støða okkara sum fiskivinnutjóð má gerast sjónligari og virknari á heimspallinum, har fiskivinna, umhvørvi, matvørutrygd og burðardygg menning eru til viðgerðar.</s>
                                <s xml:id="jyd4avreiu">Okkara servitan og royndir á hesum øki koma bæði okkum sjálvum og øðrum til góðar í slíkum samstarvi.</s>
                            </p>
                            <p>
                                <s xml:id="z3btdsq3sm">Eitt gott stig á leiðini er sjálvstøðuga umboðanin, vit fingu í FAO í fjør.</s>
                                <s xml:id="i24nikl4cp">Hesum hava vit longu fingið nógv burturúr, m.a. við egnari rødd í samráðingum um at orða leiðreglur fyri botnfiskiskapi í altjóða sjógvi og um ein nýggjan altjóða sáttmála um tiltøk at basa ólógligum fiskiskapi.</s>
                            </p>
                            <p>
                                <s xml:id="ea4lahpyzs">Vit eiga virðismiklar partar í teimum stóru uppisjóvarfiskastovnunum á okkara leiðum.</s>
                                <s xml:id="qkb6qiimwp">Hesi fiskirættindi hava næstan eins stóran týdning fyri búskapin sum allur botnfiskiskapurin undir Føroyum.</s>
                            </p>
                            <p>
                                <s xml:id="tr2u7eeald">Møguleikarnir at royna á nýggjum leiðum skulu eisini kannast og mennast.</s>
                            </p>
                            <p>
                                <seg>***</seg>
                            </p>
                            <p>
                                <s xml:id="afzdw2xmxh">Nú er stundin komin, at vit taka enn størri ábyrgd á umhvørvisøkinum.</s>
                                <s xml:id="ldtwrqckmy">Eingin er útjaðari í umhvørvisstríðnum.</s>
                                <s xml:id="pp2i5axl4o">Øll eru miðdeplar.</s>
                                <s xml:id="t3wtym3ou4">Vit mugu og skulu eisini gera okkara.</s>
                                <s xml:id="pbobzpccyd">Tað hevur alstóran týdning fyri okkara sjálvsvirði og umdømi sum tjóð.</s>
                            </p>
                            <p>
                                <s xml:id="f4nhp6xcgc">Landsstýrið er tí farið undir at gera eina virkisætlan á veðurlagsøkinum, har bólkar eru settir at gera ítøkilig uppskot um tiltøk at minka um útlátið av vakstrarhúsgassum.</s>
                            </p>
                            <pb n="12"/>
                            <p>
                                <s xml:id="zyg2ff7cw6">Orkumál eru longu raðfest frammarlaga.</s>
                                <s xml:id="gdiuuijsqn">Miðað verður eftir at skipa almennu ferðsluna, so at minkað verður um CO2-útlátið, og skrásetingargjaldið er hækkað fyri mest dálkandi bilarnar.</s>
                                <s xml:id="t54cq226b4">Ein fiskifloti, sum verður lagaður eftir ráðiligastu veiðuni, fer sjálvandi eisini at gera stóran mun í CO2- útlátinum.</s>
                            </p>
                            <p>
                                <s xml:id="svhxpklv67">Landsstýrið hevur sett sær fyri, at vit skulu vera við á veðurlagsráðstevnuni í Keypmannahavn í 2009, har endamálið er at samtykkja ein nýggjan altjóða sáttmála um at skerja CO2-útlátið.</s>
                                <s xml:id="zkxxjk7a62">Landsstýrið vil binda seg til sáttmálan, men strembar eftir at leggja upp fyri serføroyskum viðurskiftum.</s>
                            </p>
                        </div>
                        <div>
                            <p>
                                <seg>Harra formaður.</seg>
                            </p>
                            <p>
                                <s xml:id="vfgjewunu6">Sjálvbjargni er aðalmál hjá einum og hvørjum samfelag, fólki og tjóð.</s>
                                <s xml:id="i3jydclq64">Og fyritreytin fyri sjálvbjargni er at taka sjálvsábyrgd.</s>
                                <s xml:id="n5t2g2dfqy">Samgongan ætlar at halda fram við ætlaðu yvirtøkunum.</s>
                                <s xml:id="mnhyicaieo">Málið er miðvíst at fáa ein sjálvberandi búskap, soleiðis at vit gerast fíggjarliga óheft og skapa einar sjálvbjargnar Føroyar.</s>
                            </p>
                        </div>
                        <div>
                            <p>
                                <seg>Harra formaður.</seg>
                            </p>
                            <p>
                                <s xml:id="xcj3gdkqjd">Tá vit leggja sandkornið inn undir sjóneykuna síggja vit landið, fólkið og tað, sum bindur okkum saman – mentanina.</s>
                                <s xml:id="mqmvog7dvq">Á ólavsøku rennur alt hetta saman í eina hægri eind og gevur okkum eitt virði, sum ikki skal ella kann metast í krónum og oyrum.</s>
                            </p>
                            <p>
                                <s xml:id="olxflq6x2w">Mentan er samleiki og ger okkum til eitt fólk – eina tjóð.</s>
                            </p>
                            <p>
                                <s xml:id="t3gnzuuvan">Mentanin er høvuðsorsøkin til, at vit búgva her, og tann atdráttarmegi, ið skal draga tey heim aftur, sum búgva uttanlands – tey, sum búgva í útjaðaranum á føroysku mentanini.</s>
                            </p>
                            <p>
                                <s xml:id="n4nwhjmfak">Tí uttan eina mentan hvørvur eitt fólk.</s>
                            </p>
                            <p>
                                <s xml:id="zeobmzvevg">Vit skulu skapa rúm, sum eru frístøð hjá okkum øllum, rúm sum eru gróðrabotnurin fyri teimum tonkum og hugskotum, meiningum og lívsáskoðanum, sum eru grundarlagið undir hesum samfelagi – okkara mentan.</s>
                            </p>
                            <p>
                                <s xml:id="yqufy5lyby">Sum ein liður í hesum arbeiði fer samgongan at skipa eitt Tjóðsavn, ið skal savna og samskipa søvnini – okkara mentanararv.</s>
                                <s xml:id="moxnkd4dcl">Tjóðsavnið skal styrkja grundleggjandi liðirnar í savnshugsjónini, sum eru at savna, granska og ikki minst at skapa kunnleika.</s>
                                <s xml:id="t5thcsvuwz">Tí mentan skal liva og knýta fólk saman.</s>
                            </p>
                            <p>
                                <s xml:id="nhs6f6fbut">Annar týðandi partur av mentanarliga arbeiðinum er at sýna máli okkara tign og frama.</s>
                            </p>
                            <p>
                                <s xml:id="qxt6nt7fkp">Vit eru vís í, at íløgur í mentanarligt arbeiði koma fleirfalt aftur – kanska meira í lívsgóðsku enn í krónum.</s>
                                <s xml:id="g457d4ex65">Og vit gleða okkum til tey næstu árini at arbeiða saman við og lurta eftir teimum mongu eldsálum, sum arbeiða á hesum øki.</s>
                            </p>
                        </div>
                        <div>
                            <p>
                                <seg>Harra formaður.</seg>
                            </p>
                            <p>
                                <s xml:id="ayd3orw5qb">Vit standa framman fyri stórum avbjóðingum, og vit skulu taka avgerðir um, hvønn veg samfelagið skal fara – ikki bara nú – men eisini langa tíð frameftir.</s>
                            </p>
                            <pb n="13"/>
                            <p>
                                <s xml:id="inyuu45yk5">Vit eru tann miðdepil, sum vit gera okkum.</s>
                                <s xml:id="sfthxfknve">Vit eru miðdepilin í Norðuratlantshavi, vit eru miðdepil saman við túsund øðrum miðdeplum í nýggja heiminum, vit eru miðdepilin, sum vil samstarva og læra av útjaðaranum uttan fyri okkum.</s>
                            </p>
                            <p>
                                <s xml:id="c73xpd2q4d">Vit standa kanska á gáttini til størstu broytingartíð hjá okkara ættarliði.</s>
                                <s xml:id="vj3yivp4xx">Eg heiti tí á Føroya Løgting um at vit liva upp til ta ábyrgd, sum fólkið hevur litið okkum upp í hendi.</s>
                            </p>
                            <p>
                                <s xml:id="mvfd4rk7bf">At vit hava vísdóm og dirvi at føra landið framá saman við Føroya fólki.</s>
                            </p>
                            <p>
                                <s xml:id="sni5o2qsxe">Nú tørvar okkum Tróndar skarpa vit, Sigmunds bjarta hjartalit og Sverris vilja sum stál.</s>
                            </p>
                            <p>
                                <seg>Góða ólavsøku</seg>
                                <lb/>
                                <seg>
                                    <persName>Jóannes Eidesgaard <lb/> <roleName>løgmaður</roleName></persName>
                                </seg>
                            </p>
                        </div>
                    </div>
                </div>
                <div type="chapter">
                    <head rend="bold center">Partur II</head>

                </div>
                <pb n="43"/>
                <div type="chapter">
                    <head>Partur III</head>
                    <div>
                        <head rend="bold">Løglisti</head>
                    </div>
                </div>
            </div>
        </body>
    </text>
</TEI>