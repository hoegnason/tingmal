<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>FG-001/2002: Ólavsøkufrágreiðing løgmans 2002</title>
      </titleStmt>
      <publicationStmt>
        <publisher>Rani Høgnason Hansen</publisher>
        <idno type="url">https://github.com/hoegnason/tingmal</idno>
        <availability status="free">
          <licence target="https://creativecommons.org/licenses/by/4.0/">This work is licensed under a Creative Commons Attribution 4.0 International License</licence>
          <p>This TEI file is part of the "Tingmál" dataset and is an unofficial publication; it is not affiliated with or endorsed by Løgtingið. You may share and adapt with attribution. Provided "as is," without warranties.</p>
          <p>Original content is used here under §9 (public documents) and §27 (public debate) exceptions of the Faroese Copyright Act.</p>
        </availability>
        <date when="2025-11-06" />
      </publicationStmt>
      <notesStmt>
        <note>
          <s>Politiska endamálið við fíggjarpolitikkinum er at laga føroyska búskapin til ein sjálvberandi búskap, har: allir borgarar hava javnbjóðis møguleikar, vælferðin hjá føroyingum verður ment, samfelagnum verður tryggjað eitt sunt støði fyri sjálvsmenning og búskaparligum sjálvbjargni, javnvág verður millum privat og alment fyritaksemi og íløgur.</s>
        </note>
      </notesStmt>
      <sourceDesc>
        <bibl type="parliamentary_document">
          <publisher>Føroya Løgting</publisher>
          <author>
            <persName>Anfinn Kallsberg</persName>
            <roleName>løgmaður</roleName>
          </author>
          <ref target="https://www.logting.fo/documents/10628" />
          <note type="source_format">PDF document, machine-readable text</note>
          <date when="2002-07-29">29. juli 2002</date>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p statrt="medium">Manual correction of OCR/extraction errors identified during PDF text extraction.</p>
        </correction>
        <segmentation>
          <p statrt="medium">Questions segmented according to the numbered structure in source document. Background text has been divided into paragraphs and sentences.</p>
        </segmentation>
      </editorialDecl>
    </encodingDesc>
  </teiHeader>
  <text>
    <body>
      <pb n="1" />
      <div type="report">
        <pb n="5" />
        <div type="chapter">
          <head>Partur I</head>
          <div>
            <head rend="bold">Framløga Løgmans</head>
            <div>
              <p>
                <seg>
                  <hi rend="italic">Harra formaður,</hi>
                </seg>
              </p>
              <p>
                <s>Vit fara í dag undir fyrstu tingsetuna í hesum valskeiði.</s>
                <s>Tann 6. juni varð nýtt landsstýri skipað, sum hevur sett sær sum mál at arbeiða fyri at gera Føroyar sjálvbjargnar – fíggjarliga og fyrisitingarliga – til tess, at Føroya fólk kann gera framtíðarstøðu sína av uttan forðandi bindingar.</s>
              </p>
              <p>
                <s>Samgonguflokkarnir eru samdir um, at sjálvstýri, sosial trygd og framburður eru høvuðssetningur landsstýrisins, og hava sett sær sum mál at skipa víðfevnt samstarv við allar flokkar á Føroya løgtingi.</s>
              </p>
              <p>
                <s>Undanfarna landsstýrið samráddist við donsku stjórnina um ein sáttmála, ið skuldi skipa Føroyar sum land við fullveldi í frælsum felagsskapi við Danmark.</s>
              </p>
              <p>
                <s>Í hesum samráðingum var landsstýrið, sum Føroya fólki og Føroya løgtingi kunnugt, í støðugum mótvindi.</s>
                <s>Men henda støða broyttist, tá ið løgmaður og danski forsætismálaráðharrin á fundi í januar í ár samdust um eina felagslýsing, ið skapar grundarlag undir eini nøktandi sjálvstýristilgongd, har møguleiki eisini er at taka yvir mál, ið ikki eru nevnd í heimastýrislógini.</s>
              </p>
              <p>
                <s>Støði er nú lagt undir eini tryggari sjálvstýristilgongd, og samgongan ætlar at yvirtaka hesi málsøki: familjurættarmál, havumhvørvi, kortlegging, upphavsrætt, vinnulóggávu, tilbúgving, verðurtænastu, vitaverk, uppmerking, fjølmiðlaábyrgdarlóg og arbeiðs- og uppihaldsloyvi.</s>
              </p>
              <p>
                <s>Vit hava longu yvirtikið almanna forsorg og undirvísingarmál, og nú er tað okkara uppgáva at gera skipanir á hesum økjum við grundarlagi í egnum viðurskiftum.</s>
              </p>
              <p>
                <s>Sjóbjargingarstøð, er stovnað, sum tekur sær av at samskipa bjarging og leiting á sjónum.</s>
                <s>Tyrluskipan við nýmótans leiti- og bjargingarútgerð, ið røkkur allar partar av føroyskum sjógvi, hevur nú verið virkin í eitt ár, og arbeitt verður við eini skipan, har læknar og bjargarar við serligari útbúgving, kunnu fara út við tyrlum.</s>
              </p>
              <p>
                <s>Hin 1. januar 2002 varð radiosamskifti og radiogrundaða neyð- og trygdartænastan yvirtikin.</s>
                <s>Sama dag varð Skipaeftirlið yvirtikið.</s>
                <s>Fyribils arbeiðir skipaeftirlitið eftir donskum forskriftum, sum verða føroyskaðar eftir tørvi.</s>
              </p>
              <p>
                <s>Fólkakirkjan verður í samstarvi við allar partar í føroysku kirkjuni yvirtikin, og arbeiðið at yvirtaka løgreglu og rættarskipan heldur fram í neyvum samstarvi við allar partar á økinum.</s>
              </p>
              <p>
                <s>Ætlan um útbygging og fígging av Vága floghavn verður gjørd, og tryggjað verður sunnur rakstrarbygnaður, so floghavnin kann útbyggjast og takast yvir.</s>
                <s>Arbeiðið at taka yvir loftferðslumyndugleikan heldur fram.</s>
              </p>
              <p>
                <s>Semja er gjørd við danska ráðharran í útlendingamálum um, at øll útlendingamál koma undir føroyskt málsræði.</s>
              </p>
              <pb n="6" />
              <p>
                <s>At byggja landið við føroyskari lóg er tann tátturin, sum einamest hevur ligið á láni.</s>
                <s>Eitt stórarbeiði liggur í at menna føroyska løgfrøði, rættarskipan og dómvald, tað, vit vanliga rópa triðja statsvaldið.</s>
              </p>
              <p>
                <s>Grundlógarnevndin handaði álit á nýggjárinum, har arbeiðið og úrslitini higartil eru lýst, og uppskot eru gjørd um, hvussu arbeiðið hereftir verður skipað.</s>
              </p>
              <p>
                <s>Landsstýrið fer í neyvum samstarvi við kommunurnar at leggja stóra orku í at fremja eitt greitt uppgávu- og ábyrgdarbýti millum land og kommunur og at leggja størri ábyrgdarøki til kommunurnar at røkja.</s>
                <s>Í heyst verður ein tíðarætlan gjørd fyri arbeiðið.</s>
              </p>
              <p>
                <s>Ein týdningarmikil grundarsteinur undir samfelagi okkara er búskapurin.</s>
                <s>Politiska endamálið er at laga búskapin til ein sjálvberandi búskap, sum byggir á framleiðsluvirði landsins.</s>
              </p>
              <p>
                <s>Síðani mitt í nítiárunum hava vit havt ein árligan realvøkstur í bruttotjóðarúrtøkuni, góð 5,5%, og vøksturin sær út til at halda fram.</s>
              </p>
              <p>
                <s>Góða búskapargongdin sæst aftur í øllum samfelagnum, og fólkatalið veksur.</s>
                <s>Vit kunnu vænta, at um árslok búgva eini 48.000 fólk í Føroyum.</s>
                <s>Arbeiðsloysið er nú komið niður á 2,7%.</s>
              </p>
              <p>
                <s>Innflutningsvøksturin seinastu árini er steðgaður.</s>
                <s>Tó er gongdin ymisk fyri teir ymsu vørubólkarnar.</s>
                <s>Útflutningurin er vaksin støðugt seinnu árini, men í løtuni sær út sum, at vøksturin er steðgaður, fyribils í øllum førum.</s>
              </p>
              <p>
                <s>Stóri búskaparvøksturin hevur vaksið trýstið á handilsjavnan.</s>
                <s>Tó vísa tølini fyrsta ársfjórðing í ár eitt avlop.</s>
              </p>
              <p>
                <s>Í 90-árunum hevur verið stórt avlop á gjaldsjavnanum, og í fjør var tað 910 mill.</s>
              </p>
              <p>
                <s>Í fleiri ár á rað hevur avlop verið á fíggjarlógini, og higartil í ár eru bæði skattur og avgjøld væl hægri enn mett.</s>
                <s>Gjaldføri landskassans er gott, og góðar 2 mia. eru á bók í Landsbankanum.</s>
              </p>
              <p>
                <s>Øll skuldin uttanlands var um árslok 6,4 mia. og ognin 8,6 mia. Landskassaskuldin til danska statin er nú 4,1 mia. og landskassans brævalán 300 mill.</s>
                <s>kr.</s>
              </p>
              <p>
                <s>Sjálvt um ætlanir eru um at gera stórar íløgur í komandi árum, og upphæddirnar á fíggjarlógini til íløgur kunnu tykjast avmarkaðar, ber til við neyvari íløguætlan at fáa útint tær ætlanir, sum leingi hava ligið á láni.</s>
              </p>
              <p>
                <s>Ein sjálvberandi og kappingarfør vinna er hornasteinurin undir einum sjálvberandi búskapi.</s>
                <s>Landsstýrið fer framhaldandi at arbeiða fyri, at føroyskt vinnulív hevur bestu fortreytir fyri at geva avkast og mennast.</s>
              </p>
              <p>
                <s>Menningin seinastu árini í alivinnuni hevur gjørt føroyska búskapin sterkari.</s>
                <s>Í Føroyum eru nú alifyritøkur, sum í altjóða kapping megna at gera seg galdandi við dygdarvørum.</s>
                <s>Landsstýrið fer at fylgja væl við, hvussu tær avbjóðingar, alivinnan seinastu tíðina hevur møtt m.a. av herviligari sjúku, ávirka alivinnuna.</s>
                <s>Arbeiðið saman við alivinnuni at styrkja skipanina viðvíkjandi sjúkuniðurberjing heldur fram.</s>
              </p>
              <p>
                <s>Nógv orka verður í løtuni nýtt at fylgja og loysa trupulleikar í sambandi við avgerð ES um at kanna um laksur av føroyskum uppruna hevur verið dumpaður á ES marknaðinum.</s>
              </p>
              <pb n="7" />
              <p>
                <s>Leingi hevur verið tosað um, at nýggjar vinnur skulu mennast til tess at gera føroyskt vinnulív meiri fjøltáttað.</s>
                <s>Vónandi kann nýggi Vinnuframagrunnurin virka við til, at framtøk verða gjørd á økjunum sum til dømis: kunningartøkni, bio- og ílegugransking og ferðavinnu.</s>
              </p>
              <p>
                <s>Ein av fortreytunum fyri vinnulívsmenning er hóskandi ferða- og flutningssamband millum tey ymsu plássini í Føroyum og millum Føroyar og útheimin.</s>
                <s>Landsstýrið hevur tikið stór stig til tess at gera innlendis undirstøðukervið betri so lættari verður at koma millum oyggjarnar.</s>
                <s>Hetta arbeiði heldur fram.</s>
              </p>
              <p>
                <s>Á vinnu- og arbeiðsmarknaðarøkinum hevur landsstýrið sett sær fleiri mál í hesi tingsetu.</s>
                <s>Ætlanin er m.a., at landbúnaðarlóggávan skal verða endurskoðað, og kappingarlógin skal verða dagførd, har samanleggingareftirlit eisini verður partur av lógini.</s>
                <s>Ætlanin er m.a. eisini, saman við pørtunum á arbeiðsmarknaðinum, at gera skipan at loysa trætur á arbeiðsmarknaðinum, so skjótt tær koma í.</s>
                <s>Somuleiðis verður farið undir at gera eftirlønarskipan fyri øll.</s>
              </p>
              <p>
                <s>Landsstýrið fer at virka fyri, at greiður skilnaður er millum tað almenna og tað privata.</s>
                <s>Hetta er besta trygd fyri, at beinleiðis politisk stýring viðvíkjandi føroyskum vinnulívi kemur ikki aftur.</s>
              </p>
              <p>
                <s>Í hesum sambandi fer landsstýrið nú undir eina tilgongd, sum væntandi fer at halda fram í fleiri ár, har tær ymisku fyritøkurnar, sum landið eigur, verða einskildar.</s>
              </p>
              <p>
                <s>Henda tilgongd eigur at verða skipað so, at hon hevur stórt álit millum teir íleggjarar, sum hava áhuga í at ogna sær hesar fyritøkur.</s>
                <s>Tað er tí umráðandi, at fyritreytirnar fyri einskiljingum eru greiðar, eins og at arbeiðið verður gjørt varliga og gjøgnumskygt og við so stórum politiskum stuðli sum gjørligt.</s>
              </p>
              <p>
                <s>Landsstýrið kann við at vera virkið á einum komandi virðisbrævamarknaði hjálpa til at menna ein virðisbrævamarknað, sum fer at gera møguleikarnar hjá føroyskum vinnulívi betri, at fáa atgongd til vágafúsan kapital.</s>
              </p>
              <p>
                <s>Eftir tað at Løgtingið hevði aðalorðaskifti um fiskivinnupolitikkin, er lógin um vinnuligan fiskiskap broytt.</s>
                <s>Umframt broytingar viðvíkjandi ráðgevingini í fiskivinnuni og eina fylgissveinaskipan, sum skal bøta um trygdina á sjónum og um fiskiveiðieftirlitið, eru greiðari reglur gjørdar um at avhenda fiskirættindi og um brúksskyldu.</s>
              </p>
              <p>
                <s>Fiskidagarnir næsta fiskiár verða óbroyttir, og lógaruppskot verður lagt fram um hetta í dag.</s>
              </p>
              <p>
                <s>Sínámillum fiskiveiðisamráðingar fyri 2002 hava gingið rímiliga væl.</s>
                <s>Botnfiskakvoturnar í Barentshavinum eru hægri í 2002 í russiskum sjógvi og nakað hægri í norskum sjógvi.</s>
                <s>Kvoturnar í ES-sjógvi eru tær somu undantikin svartkjaftakvotan, sum semja ikki fekst um.</s>
                <s>Í grønlendskum og íslendskum sjógvi er kvotastigið óbroytt.</s>
              </p>
              <p>
                <s>Strandalondini hava havt 10 samráðingarumfør um at loysa svartkjaftakvoturnar.</s>
                <s>Eitt uppskot um veiðisetning er gjørt, men enn er ikki semja um mest loyvdu veiði og um býtið millum strandalondini.</s>
                <s>ES, Føroyar, Noreg og Ísland hava sett sær sína egnu kvotu fyri 2002.</s>
              </p>
              <p>
                <s>Fiskimøguleikarnir eftir uppsjóvarfiskasløgum eru enn góðir, men vísindaliga ráðgevingin ávarar um støðuna hjá svartkjaftastovninum, sum er í vanda av ov stórum veiðitrýsti.</s>
                <s>Her má havast í huga tann alstóra týdning, sum hesin stovnurin hevur fyri føroyska samfelagið.</s>
                <s>Norðhavssildin og makrelstovnurin eru væl fyri, og vísindaliga ráðgevingin mælir til at halda fram við sama veiðisetningi.</s>
              </p>
              <pb n="8" />
              <p>
                <s>Fiskivinnan er høvuðsvinna okkara, og áhugavert verður at síggja, hvønn týdning oljuvinnan kann fáa fyri Føroyar.</s>
                <s>Vit vita frá úrslitum av royndarboringunum í fjør, at borið varð við munandi nøgdir av olju í djúpum jarðløgum.</s>
                <s>Ein frágreiðing við nágreiniligari lýsing av boriúrslitunum verður latin Oljumálaráðnum ein av fyrstu døgunum eftir ólavsøku.</s>
              </p>
              <p>
                <s>Finningarbrunnurin í fjør liggur tætt upp at landgrunsmarkinum móti Bretlandi, og roknast kann við, at ein møgulig oljuleið gongur tvørturum markið.</s>
              </p>
              <p>
                <s>Tað er ikki einans vinnan, ið ber framburð í sær.</s>
                <s>Flestu tjóðir ásanna, at mentanararbeiði, útbúgving og gransking eru grundarlag undir samfelagsmenningini.</s>
                <s>Støddin á londum, nøgdin av náttúrutilfeingi og fólkatal eru ikki einastu treytir fyri at standa seg í heimssamfelagnum.</s>
                <s>Útbúgving og skapandi evni hjá fólkinum hava týðandi leiklut í hesum samanhangi.</s>
                <s>Tað skapar ikki bert fólkaræði, trivnað og javnbjóðis møguleikar, men eisini framburð, vinnulívsmenning og búskaparvøkstur.</s>
              </p>
              <p>
                <s>Okkara dugnaligu listafólk, tónleikarar, sjónleikarar, ítróttafólk, rithøvundar og granskarar hava seinastu árini aftur og aftur prógvað, at íløgur í mentan, útbúgving og gransking kunnu løna seg og seta Føroyar á heimskortið.</s>
              </p>
              <p>
                <s>Í heyst verður aðalorðaskifti í løgtinginum um sernámsfrøði, og farið verður undir at fyrireika skúlatilboð til ung menningartarnað.</s>
              </p>
              <p>
                <s>Útbúgving er ikki longur eitt avmarkað tíðarskeið, men fevnir um alt lívið.</s>
                <s>Tað er tí neyðugt at samskipa útbúgvingarverkið í Føroyum í eitt vitanarkervi og at skapa møguleikar fyri øktum samstarvi millum útbúgvingarverkið, arbeiðsmarknaðin og vinnulívið.</s>
              </p>
              <p>
                <s>Árið í ár er lýst sum árið hjá tí góða fólkaskúlanum.</s>
                <s>Ætlanin er at brúka tað, sum eftir er av árinum, at hevja upp og røða um viðurskifti, sum hava við skúlans virki at gera.</s>
                <s>Skipað verður fyri ráðstevnum, fundum o.ø., sum kunnu vera við til at leggja lunnar undir eitt livandi kjak um framtíðar fólkaskúlan.</s>
                <s>Síðani er ætlanin at fara undir at eftirmeta fólkaskúlalógina eins og lógina um læraraútbúgving.</s>
              </p>
              <p>
                <s>Ein vælvirkandi fólkaskúli hevur alstóran týdning fyri næmingin og fyri familjuna sum heild.</s>
              </p>
              <p>
                <s>Landsstýrið raðfestir familjuna høgt, og fyri fyrstu ferð er málsøki skipað serstakt undir einum landsstýrismanni.</s>
                <s>Ætlanin er í hesum valskeiði at orða ein familju- og heilsupolitikk at leggja fyri Løgtingið til aðalorðaskiftis.</s>
              </p>
              <p>
                <s>Samgongan staðfestir, at familjan er kjarnin í samfelagnum.</s>
                <s>Tí eiga lógir, sum ikki samsvara við hesa grundreglu, støðugt at verða broyttar, so tær virka fyri at fjálga um familjuna.</s>
                <s>Tiltøk eru longu sett í verk, sum hava til endamáls at finna orsøkirnar til fosturtøkutrupulleikan.</s>
              </p>
              <p>
                <s>Fólkatalið veksur alsamt, og stórur tørvur er á at fáa tak yvir høvdið.</s>
                <s>Grundarlagið undir góðum familjutrivnaði eru góð bústaðarviðurskifti.</s>
                <s>Landsstýrið hevur tí sett sær fyri at gera møguleikarnar fyri øðrvísi bústaðarbygging betri.</s>
                <s>Arbeiðið at tillaga lóggávuna er farið í gongd, og lógin um Húsalánsgrunnin verður í hesum sambandi broytt.</s>
              </p>
              <p>
                <s>Familjumynstrið er broytt nógv seinastu 50 árini.</s>
                <s>Hetta sæst millum annað aftur í bráðfeingis tørvinum á ellis- og røktarheimsplássum.</s>
              </p>
              <pb n="9" />
              <p>
                <s>Bráneyðugi tørvurin á eldrabústøðum, ellis- og røktarheimsplássum skal – í samstarvi við kommunurnar – nøktast eftir galdandi skipan.</s>
                <s>Hóskandi upphædd verður sett av til endamálið, og ætlanin er, at kommunurnar taka stig til byggingina.</s>
              </p>
              <p>
                <s>Eldrarøktin verður skjótast gjørligt løgd til kommunurnar at reka, og ein semja verður gjørd millum land og kommunur um íløgur og skattabýti.</s>
              </p>
              <p>
                <s>Ein annar partur av hesum øki er heimarøktin, sum nú eisini skal fevna um samdøgursrøkt.</s>
                <s>Trygdin hjá teimum veikastu, ið búgva heima, verður tá styrkt munandi og tænastan tíðarhóskandi.</s>
              </p>
              <p>
                <s>Tað er alneyðugt í einum nútímans samfelag at seta sosiala trygd í hásætið og tryggja, at eingin av landsbúgvum okkara dettur burturímillum.</s>
              </p>
              <p>
                <s>Landsstýrið fer í fyrra parti av valskeiðinum at broyta í teimum mest átroðkandi almannamálum, og fer áðrenn valskeiðið er runnið, at hava eina fullfíggjaða sosiallóggávu.</s>
              </p>
              <p>
                <s>Ein arbeiðsbólkur verður settur at gera uppskot til nýggja forsorgarlóg, og skipanin við hjálpartólum verður endurskoðað.</s>
              </p>
              <p>
                <s>Almannaverkið fer undir at tryggja fólki við skerdum arbeiðsevnum og sosialum tørvi atgongd til útbúgvingar og arbeiðsmarknaðin.</s>
                <s>Hetta verður gjørt saman við pørtunum á arbeiðsmarknaðinum og fer at gera rættindini og trivnaðin hjá fólki við skerdum førleika betri.</s>
              </p>
              <p>
                <s>Á heilsuøkinum eru somuleiðis munandi batar fyri framman.</s>
                <s>Á heysti 2003 verður nýggi sjúkrahúsbygningurin á Landssjúkrahúsinum liðugur at taka í nýtslu.</s>
                <s>Tað fer at bøta munandi um dygd og trivnað í heilsuverkinum, bæði fyri sjúklingar og starvsfólk.</s>
              </p>
              <p>
                <s>Klaksvíkar sjúkrahús fer óivað at hava størri virkisøki, tá ið Eysturoyggin og Borðoyggin verða samanknýttar við undirsjóvartunli.</s>
                <s>Suðuroyar sjúkrahús hevur fyri Suðuroynna sum útjaðara alstóran týdning fyri trivnaðin og tryggleikan í oynni og hevur sentralan týdning fyri umhvørvið á staðnum.</s>
              </p>
              <p>
                <s>Seinastu árini hevur umhvørvi og umhvørvisvernd fingið alt størri leiklut í altjóða politikki.</s>
                <s>Landsstýrið ætlar sær ikki at standa aftanfyri, hvat hesum viðvíkur, og hevur tí raðfest arbeiðið at gera náttúruverndarlóg, kemikaliulóg og at dagføra umhvørvisverndarlógina ovarlaga.</s>
              </p>
              <p>
                <s>Sum tað sæst, eru nógv mál longu loyst úr lagdi, og fyri framman eru stórmál at fremja.</s>
                <s>Men tað er ikki bara innanríkispolitiskt, at tøk skulu verða tikin.</s>
                <s>Landsstýrið hevur sett sær fyri at vinna Føroyum veruliga uttanríkispolitiska og verjupolitiska ávirkan.</s>
                <s>Á teimum økjum, sum eru týdningarmikil fyri okkum, skulu Føroyar tí tryggja sær fult innlit og skulu virka fyri at fáa umboðan í millumtjóðafelagsskapum.</s>
              </p>
              <p>
                <s>Í yvirtiknum málum eiga Føroyar at hava heimildir at gera umsitingarsáttmálar við onnur lond og millumtjóðafelagsskapir, og í felagsmálum at taka avgerð um at lata seg umboða sum eygleiðari í øllum viðkomandi donskum sendinevndum.</s>
              </p>
              <p>
                <s>Landsstýrið hevur sum politikk, at føroyskar fyritøkur skulu ikki vera verri fyri enn fyritøkur hjá EBS-londunum, tá ið hugsað verður um atgongd at heimsmarknaðinum.</s>
                <s>Royndirnar at fáa samráðingar í lag við tey lond, ið EFTA-londini hava í umbúna at gera fríhandilssáttmálar við, <pb n="10" /> eru higartil miseydnaðar.</s>
                <s>Tó eru royndirnar at gera fríhandilssáttmálar við hesi lond ikki sleptar.</s>
              </p>
              <pb n="10" />
              <p>
                <s>Enn eru týdningarmikil øki í fríhandilssáttmálanum millum Føroya og ES, sum eru fyri forðingum.</s>
                <s>Nevnast kann m.a., at kvoturnar av pilkaðum rækjum og fiskafóðri stigvtíst mugu vaksa, og tað er somuleiðis týdningarmikið, at Føroyar fáa limaskap í alevropiska upprunaøkinum.</s>
                <s>Stór orka verður nýtt at virka fyri eini loysn á hesum.</s>
              </p>
              <p>
                <s>Í trygdar- og verjupolitiskum málum vil landsstýrið hava innlit og ávirkan á mál, ið viðvíkja Føroyum.</s>
                <s>Eitt týdningarmikið stig kundi verið at latið umboð fyri landsstýrið verið eygleiðari á øllum fundum í NATO samanhangi, ið viðvíkja Føroyum og leiðunum kring okkum.</s>
              </p>
              <p>
                <s>Víðkanarætlanin hjá NATO her á landi, sonevnda SSSB-Far ætlanin, er dømi um, at føroyingar hava verið hildnir óvitandi ov leingi.</s>
                <s>Harafturímóti tykist henda málsviðgerðin at vera dømi um, at tað ber til at hava skilagott samskifti við danskar útinnandi myndugleikar á økinum.</s>
                <s>Hetta varð eisini staðfest á fundi millum løgmann og danska verjumálaráðharran fyrr í hesum mánaðinum.</s>
              </p>
              <p>
                <s>Landsstýrið hevur sum yvirskipaðan setning, at trygdarskipanin í Norðurhøvum, sum NATO umsitur, ikki verður órógvað.</s>
              </p>
              <p>
                <s>Tvey marknamál eru aktuel í løtuni.</s>
                <s>Annað er ósemjan millum Føroya og Íslands um marknaseting millum londini, har arbeitt verður við at fáa semju.</s>
                <s>Hitt er ósemjan um ytra landgrunnin uttan fyri 200 fjórðingar út á Hattonbanka og Rockallbanka.</s>
                <s>Okkara uppgáva í hesum føri er at prógva framhald av egnum landgrunni út til Hatton og Rockall, og at mótprógva, at onnur hava eins góð krøv og vit.</s>
              </p>
            </div>
            <div>
              <p>
                <seg>
                  <hi rend="italic">Harra formaður,</hi>
                </seg>
              </p>
              <p>
                <s>Røða løgmans hesa tingsetu ber brá av, at hetta er fyrsta tingseta í hesum valskeiði.</s>
                <s>Landstýrið hevur sett sær nógv og høg mál.</s>
                <s>Tað er tí umráðandi, at raðfestingar verða gjørdar á øllum økjum, soleiðis at landsstýrið nær tey mál, tað setur sær hvørja tingsetu.</s>
              </p>
              <p>
                <s>Øll høvuðsmál verða umrødd, viðgjørd og staðfest á landsstýrisfundi, áðrenn tey verða sett í verk ella latin Løgtinginum.</s>
                <s>Tað er ein av høvuðsuppgávum løgmans at samskipa landsstýrisarbeiðið til tess at tryggja felags stev, samanhang, og at politikkur samgongunnar verður framdur í verki.</s>
                <s>Løgmaður fer í komandi tíð at leggja dent á at gera hesa samskipan betri og styrkja hana.</s>
              </p>
              <p>
                <s>Tað hvílir ein stór ábyrgd á okkum politikkarum.</s>
                <s>Vit kunnu velja at leita eftir trupulleikum og leggja hvør eftir øðrum í eirindaleysum brigsli og skuldsetingum.</s>
                <s>Tá er víst, at vit lata ábyrgdina í hendurnar á tilvildini, og er tað tá ikki vit, ið taka avgerðirnar.</s>
              </p>
              <p>
                <s>Vit kunnu hinvegin velja at leggja alt brigsl og skuldssetingar til viks og í staðin taka tøk saman, hóast vit eru ósamd politiskt á nógvum økjum.</s>
                <s>Tá byggja vit land.</s>
              </p>
              <p>
                <s>Tað er við hesi vón, at eg ynski øllum løgtinginum eina góða tingsetu og góða ólavsøku.</s>
              </p>
            </div>
          </div>
        </div>
        <div type="chapter">
          <head rend="bold center">Partur II</head>
          <div>
            <head rend="bold">Sjálvstýrismál</head>
            <p>
              <s>Landsstýrið hevur sett sær sum mál at halda fram við at gera Føroyar sjálvbjargnar fíggjarliga, vinnuliga og umsitingarliga til tess, at Føroya fólk kann gera framtíðarstøðu sína av uttan forðandi bindingar.</s>
            </p>
            <p>
              <s>Løgmaður og danski forsætismálaráðharrin samdust á fundi í januar í ár um eina felagslýsing.</s>
              <s>Henda felagslýsingin skapar grundarlag undir eini nøktandi sjálvstýristilgongd, har møguleiki er fyri at taka yvir málini, ið ikki eru beinleiðis nevnd í heimastýrislógini.</s>
            </p>
            <p>
              <s>Hildið verður tí fram við einari tryggari sjálvstýristilgongd, grundað á ómissandi og framhaldandi sjálvsavgerðarrætt Føroya fólks.</s>
              <s>Landsstýrið fer í samstarvi við allar viðkomandi partar at virka fyri at yvirtaka tey málsøki, sum eru nevnd í samgonguskjalinum.</s>
            </p>
            <p>
              <s>Gott samstarvslag valdar millum Føroya landsstýri og donsku stjórnina.</s>
              <s>Góð útlit eru fyri, at arbeiðið at fyrireika og fremja ymsu yvirtøkurnar fer at verða væl úr hondum greitt til gagns fyri allar partar.</s>
            </p>
            <p>
              <s>Grundað á rættarstøðu føroyinga sum tjóð við ómissandi og framhaldandi sjálvavgerðarrætti, skulu øll mál undir føroyskt málsræði og føroyska fígging, undantikin tey, ið knýta seg beinleiðis at fullveldistøkuni.</s>
              <s>Tá ið umsitingarligu og fíggjarligu bindingarnar eru burtur, skal Føroya fólk á fólkaatkvøðu taka avgerð um at skipa Føroyar sum fullveldisríki.</s>
            </p>
            <p>
              <s>Sostatt liggur megintátturin í sjálvstýrisarbeiðinum í at búgva Føroyar út løgliga, fyrisitingarliga og fíggjarliga til at standa á egnum beinum sum sjálvstøðugt land.</s>
            </p>
          </div>
          <div>
            <head rend="bold">Uttanríkismál</head>
            <div>
              <p>
                <s>Landsstýrið hevur sum mál at vinna Føroyum veruliga uttanríkispolitiska ávirkan, við teim formligu og veruligu avmarkingum, ið standast av galdandi stjórnarskipan.</s>
                <s>Til hetta endamál er Løgmansskrivstovan farin undir at menna sín førleika í uttanríkismálum.</s>
                <s>Partur av hesum er tann skipanarliga broytingin, at umboð landsstýrisins í Brússel, Keypmannahavn og London nú eru skipað sum sendimenn, ið eru samrunnin partur av Løgmansskrivstovuni.</s>
              </p>
              <p>
                <s>Uttanríkispolitiski setningurin fevnir um at tryggja sær innlit og avgerðarrætt í øllum uttanríkismálum og verjumálum, ið eru týdningarmikil fyri Føroyar, og at virka fyri, at Føroyar fáa umboðan í millumtjóðafelagsskapum, sum eru týdningarmikil fyri okkum.</s>
                <s>Løgmaður fer at halda fram at royna at útvega Føroyum atlimaskap í IMO.</s>
                <s>Samstarvið við grannar okkara í Norðuratlantshavi skal styrkjast.</s>
              </p>
              <p>
                <s>Í yvirtiknum málum eigur Løgmansskrivstovan at hava í minsta lagi somu heimildir sum donsku stjórnarráðini at gera umsitingarsáttmálar (á donskum: forvaltingsoverenskomster) við onnur lond og millumtjóðafelagsskapir.</s>
                <s>Tá ið ræður um felagsmál, eigur Løgmansskrivstovan at kunna taka avgerð um at lata seg umboða sum eygleiðari í øllum donskum sendinevndum.</s>
                <s>Føroyar eiga eisini at arbeiða fyri, at ein virkin kunningarskipan verður fingin til vega í <pb n="12" /> felagsmálum, til tess at Løgmansskrivstovan fær innlit í øll uttanríkismál viðvíkjandi felagsmálum.</s>
              </p>
            </div>
            <div>
              <head rend="bold italic">Handilsmál</head>
              <p>
                <s>Føroyar hava gott samband við ES, og dagligt samskifti er millum føroyska sendimannin í Brússel og avvarðandi embætisfólk hjá ES.</s>
              </p>
              <p>
                <s>Fundur hevur verið í felagsnevndini Føroyar-ES í summar.</s>
                <s>Nevndin er í grundregluni samd um at virkað eigur at verða fyri at loysa mest átroðkandi málini millum Føroya og ES.</s>
                <s>Málið er føroyskur limaskapur í alevropiska upprunaøkinum og stigvíst at vaksa kvoturnar á pilkaðum rækjum og fiskafóðri.</s>
              </p>
              <p>
                <s>Í hesum máli hava vit higartil havt trupulleikar av, at ES hevur tvinnað fiskirættindamál og handilsmál saman.</s>
                <s>At loysa svartkjaftamálið hevur frá ES verið sett fram sum fyritreyt fyri størri frælsisgerð á handilsøkinum.</s>
                <s>Í sambandi við felagsnevndarfundin í summar vóru ítøkiligar ábendingar um, at glið er um at koma á hesi mál, hóast ov tíðliga er at siga nakað fyri vist um hetta.</s>
              </p>
              <p>
                <s>Løgmansskrivstovan er í holt við at dagføra upprunafrumskjølini í fríhandilssáttmálunum við EFTA-londini, so at tey verða í samsvar við upprunafrumskjølini í alevropiska upprunaøkinum.</s>
                <s>Dagførda upprunafrumskjalið í fríhandilssáttmálanum millum Føroya og Noregs kemur í gildi 1. august 2002.</s>
              </p>
              <p>
                <s>Fríhandilssamráðingarnar við Lettland hava verið ógvuliga torførar, av tí at Lettland hevur sett strangari krøv aftaná hvørt samráðingarumfar.</s>
                <s>Tí fer løgmaður at greiða handilssamráðingarnar við Litava, áðrenn farið verður aftur til Lettland.</s>
                <s>Litava hevur fingið føroyskt útspæl í málinum, og Litava eigur tí næsta leik.</s>
              </p>
              <p>
                <s>Samráðingarnar við Russland um fríhandilssáttmála hava verið langar og truplar.</s>
                <s>Enn er ov tíðiliga at siga nakað við vissu um nær komið verður á mál, men landsstýrið heldur fram við, at fáa sáttmála í lag við Russland.</s>
              </p>
              <p>
                <s>Uppskot til fríhandilssáttmála er sent Ísrael, og bíðað verður eftir boðum haðani.</s>
              </p>
              <p>
                <s>Politikkur landsstýrisins er, at føroyskar fyritøkur skulu ikki verða verri fyri enn fyritøkur hjá EBS-londunum, tá ið hugsað verður um atgongd at heimsmarknaðinum.</s>
                <s>Henda politiska avgerð er tikin, tí at føroyski búskapurin er millum teir mest opnu og viðkvomu í heiminum.</s>
                <s>Búskaparlig menning og støðufesti í Føroyum er sostatt treytað av atgongd til útlendskar marknaðir.</s>
              </p>
              <p>
                <s>Royndirnar at fáa samráðingar í lag við tey lond, ið EBS-londini hava í umbúna at gera fríhandilssáttmálar við, eru higartil miseydnaðar.</s>
                <s>Flestu av hesum londum hava boðað frá, at tey ætla fyrst at fáa fríhandilssáttmálar sínar við EBS-londini frá hondini, áðrenn Føroyar sleppa framat.</s>
                <s>Tó eru royndirnar at gera fríhandilssáttmálar við hesi lond ikki sleptar.</s>
              </p>
            </div>
            <div>
              <head rend="bold italic">Trygdar- og verjumál</head>
              <p>
                <s>Føroyskir myndugleikar hava ikki beinleiðis myndugleika á hesum øki og tískil heldur ikki nóg gott innlit í hesi viðurskifti.</s>
                <s>Landsstýrið vil hava innlit og ávirkan á verjumál, ið viðvíkja Føroyum.</s>
                <s>Eitt týdningarmikið stig kundi verið at latið umboð fyri landsstýrið verið eygleiðari á øllum fundum í NATO samanhangi, ið viðvíkja Føroyum og leiðunum kring okkum.</s>
              </p>
              <pb n="13" />
              <p>
                <s>Ætlanirnar at víðka NATO-hernaðarútgerðina í Føroyum, sokallaða SSSB-Far ætlanin, er dømi um, at føroyingar hava verið hildnir óvitandi ov leingi.</s>
                <s>Harafturímóti er henda málsviðgerðin síðani desember 2000 dømi um, at tað ber til at hava skilagott samskifti millum føroyskar og danskar útinnandi myndugleikar á økinum.</s>
                <s>Hetta varð somuleiðis staðfest á fundi millum løgmann og danska verjumálaráðharran fyrr í hesum mánaðinum.</s>
              </p>
              <p>
                <s>Landsstýrið hevur sum yvirskipaðan setning á trygdarpolitiska økinum, at trygdarskipan í Norðurhøvum, sum NATO umsitur, verður ikki órógvað.</s>
              </p>
            </div>
            <div>
              <head rend="bold italic">Havrættar- og marknamál</head>
              <p>
                <s>Danmark ætlar nú at staðfesta Altjóðahavrættarsáttmálan frá 1982 (<hi rend="italic">United Nations Convention on the Law of the Sea</hi>, stytt UNCLOS), ið skipar altjóðarætt á øllum havleiðum heimsins.</s>
                <s>Hini Norðurlondini hava øll, eins og øll ES-londini, staðfest henda havrættarsáttmála.</s>
                <s>Danmark hevur bíðað við staðfestingini, orsakað av ymsum óloystum málum.</s>
                <s>Havrættarsáttmálin fevnir um reglur fyri, hvussu sjómørk landanna kunnu verða sett, uppi í hesum sjóumveldismark, búskapar- og fiskimark og landgrunsmark.</s>
                <s>Sáttmálin fevnir eisini um vinnuligt virksemi á sjónum, uppi í hesum fiskiskap, hvalaveiði, handilsskip og oljuboring.</s>
                <s>Hann fevnir um gransking á sjónum og um havumhvørvi.</s>
                <s>Samanumtikið er talan um mest umfatandi sáttmála, ið nakrantíð er gjørdur undir ST.</s>
                <s>Hann verður eisini skýrdur ”havsins grundlóg”.</s>
                <s>Smávegis tillaging í lóggávu okkara kann gerast neyðug, verður sáttmálin staðfestur.</s>
              </p>
              <p>
                <s>Tvey marknamál eru í løtuni.</s>
                <s>Annað er ósemjan millum Føroya og Íslands um marknaseting okkara millum.</s>
                <s>Arbeitt verður framvegis við at fáa semju í hesum máli.</s>
              </p>
              <p>
                <s>Hitt er ósemjan um ytra landgrunnin uttan fyri 200 fjórðingar, út á Hattonbanka og Rockallbanka.</s>
                <s>Føroyar og Danmark hava í 1984 víst á, at Hatton-Rockall háslættin er framhald av føroyska landgrunninum, og setti tá krav um, at hann er okkara.</s>
                <s>Trupulleikin er, at eisini Ísland, Írland og Bretland siga seg eiga sama landgrunn.</s>
                <s>Okkara uppgáva, eins og hjá mótpørtum okkara, er at prógva, at landgrunnur okkara heldur fram út til Hatton og Rockall, og eisini at mótprógva, at onnur hava eins góð krøv og vit.</s>
                <s>Samstarv og samskifti er við danskar myndugleikar um at fáa gjørt neyvari kanningar fyri at stuðla krøv okkara.</s>
                <s>Tí fer væntandi at verða tørvur á størri játtanum til hetta endamál.</s>
              </p>
            </div>
            <div>
              <head rend="bold italic">Burðardygg menning</head>
              <p>
                <s>Í ár eru tíggju ár liðin, síðan ST- ráðstevnan um umhvørvi og menning (UNCED) varð hildin í Rio de Janeiro, Brasilia, í juni 1992.</s>
                <s>Í hesum sambandi verður ST-heimsráðstevnan um burðardygga menning hildin í Johannesburg í Suðurafrika í døgunum 26. august til 6 september.</s>
              </p>
              <p>
                <s>Heimsráðstevnan (WSSD) verður eitt av høvuðstiltøkunum á altjóðapallinum komandi tíðina.</s>
                <s>Føroyar verða umboðaðar í donsku sendinevndini til ST-ráðstevununa, og høvi verður nýtt at kunna um støðu Føroya til tey evnini á altjóða dagsskránni fyri burðardyggari menning, ið eru mest viðkomandi fyri Føroyar sum tjóð, serliga í mun til náttúru og tilfeingisgrundarlag okkara sum fiskiveiðitjóð í Norðurhøvum.</s>
              </p>
            </div>
            <div>
              <head rend="bold italic">Menningar- og neyðhjálp</head>
              <p>
                <s>Í farnu tingsetu lótu Føroyar 2,8 mió kr í bráðfeingisneyðhjálp til afganska fólkið gjøgnum World Food Programme hjá Sameindu tjóðum.</s>
              </p>
              <pb n="14" />
              <p>
                <s>Nú verður ein politikkur orðaður við greiðum málsetningi fyri menningarhjálp og neyðhjálp.</s>
                <s>Samsvarandi raðfestingar verða gjørdar á fíggjarlógini.</s>
              </p>
            </div>
            <div>
              <head rend="bold italic">Norðurlendskt samstarv</head>
              <p>
                <s>Landsstýrið ætlar at virka fyri, at Føroyar fáa fullan limaskap í Norðurlandaráðnum og Norðurlendska Ráðharraráðnum.</s>
              </p>
              <p>
                <s>Nú samstarvið er farið undir sítt næsta fimmtiáraskeið, verður sett út í kortið, hvørja kós samstarvið skal halda, og at hvørjum málum leiðin skal ganga.</s>
                <s>Í tí sambandi hevur tað avgerandi týdning, at vit ikki sita tigandi á niðastu rók, men eru virkin og eru við til at skapa og menna tað samstarv, sum hevur verið okkum at gagni, og gjarna skuldi verið tað uppaftur meira hereftir.</s>
              </p>
            </div>
          </div>
          <div>
            <head rend="bold">Fyrisitingarframtøk</head>
            <div>
              <p>
                <s>Ein av høvuðsuppgávum løgmans er sambært stýrisskipanarlógini at samskipa landsstýrisarbeiðið.</s>
                <s>Hetta verður gjørt við regluligum landsstýrisfundum, har øll høvuðsmál verða umrødd, viðgjørd og staðfest, áðrenn tey verða sett í verk ella latin Løgtinginum.</s>
                <s>Hesin arbeiðsháttur setur krøv til landsstýrismenn, sum hvør á sínum øki skulu leggja politikk og ætlanir sínar fyri landsstýrið.</s>
                <s>Men hetta er neyðugt til tess at tryggja felags stev og samanhang, soleiðis at politikkur samgongunnar verður framdur í verki.</s>
              </p>
              <p>
                <s>Í eina tíð hevur verið arbeitt við at áseta fyrisitingarkarmar, sum skulu bøta um dygdina í politisku og fyrisitingarligu samskipanini.</s>
              </p>
              <p>
                <s>Løgmansskrivstovan hevur í seinastuni skipað fyri evnisdøgum um mannagongdir, ið skulu tryggja góða samskipan, eins og støðugt verður arbeitt við førleikamenning á øðrum økjum, ið hildin vera at vera fyrisitingini at gagni.</s>
              </p>
              <p>
                <s>Løgmaður fer næsta ár, eins og undanfarin ár, at leggja dent á at samskipa landsstýrisarbeiðið betri.</s>
              </p>
            </div>
            <div>
              <head rend="bold italic">Fyrisitingarfrágreiðing</head>
              <p>
                <s>Seinastu árini hevur løgmaður fingið fleiri fyrispurningar í løgtinginum um almennu fyrisitingina, og um hvørjar ætlanir eru við fyrisitingarliga bygnaðinum.</s>
                <s>Til tess at geva størri innlit í hetta økið ætlar løgmaður sær annaðhvørt ár at fáa gjørt eina fyrisitingarpolitiska frágreiðing, sum verður løgd fyri tingið til politiskt orðaskifti, og á alnótina sum kunning til allar borgarar.</s>
              </p>
              <p>
                <s>Við hesi frágreiðing fer løgmaður at geva tekin um, hvønn veg fyrisitingin skal fara, hvussu og við hvørjum fyrilitum.</s>
                <s>Soleiðis fáa løgtingsmenn høvi at taka støðu og gera viðmerkingar til og ávirka fyrisitingarpolitikkin.</s>
              </p>
            </div>
            <div>
              <head rend="bold italic">Starvsfólkapolitikkur</head>
              <p>
                <s>Tað almenna hevur orðaðan starvsfólkapolitikk á øllum høvuðsøkjum.</s>
                <s>Eitt amboð sum landsins leiðslur og arbeiðspláss eiga at nýta til tess at røkka síni mál í gerandisdegnum.</s>
                <s>Tað er ætlan løgmans støðugt at menna og eftirmeta starvsfólkapolitikkin.</s>
              </p>
            </div>
          </div>
          <pb n="15" />
          <div>
            <head rend="bold">Búskaparmál</head>
            <div>
              <p>
                <s>Samgongan hevur sett sær fyri at reka ein varnan og ábyrgdarfullan búskaparpolitikk, ásannandi, at grundstøðið undir búskapinum er framleiðsluvirðið í landinum.</s>
                <seg>Politiska endamálið við fíggjarpolitikkinum er at laga føroyska búskapin til ein sjálvberandi búskap, har:</seg>
                <list rend="bullet">
                  <item>allir borgarar hava javnbjóðis møguleikar,</item>
                  <item>vælferðin hjá føroyingum verður ment,</item>
                  <item>samfelagnum verður tryggjað eitt sunt støði fyri sjálvsmenning og búskaparligum sjálvbjargni</item>
                  <item>javnvág verður millum privat og alment fyritaksemi og íløgur.</item>
                </list>
              </p>
              <p>
                <s>Føroyski búskapurin hevur verið fyri stórum vøkstri nógvu seinastu árini, og tað sýnist, sum búskaparvøksturin stendur við.</s>
                <s>Tí er umráðandi, at endamálið hjá samgonguni verður fylgt so neyvt sum gjørligt í verki.</s>
                <s>Tað er ógvuliga týdningarmikið, at tað almenna skumpar ikki undir tann upphitaða búskapin.</s>
                <s>Enn er neyðugt at reka ein varnan fíggjarpolitikk og at ansa eftir, at almennu íløgurnar ávirka virksemið sum minst.</s>
              </p>
              <p>
                <s>Nýggja samgongan hevur sett sær høg og ítøkilig mál, tá ið tað snýr seg um fíggjarpolitikk.</s>
                <s>Samstundis sum munurin millum inntøkur og útreiðslur á fíggjarlógini skal vaksa positivt rætta vegin á hvørjum ári, verður miðað eftir at gjalda skuld skjótari enn ætlað og at frysta blokkstuðulin.</s>
                <s>Men samgongan hevur eisini sett sær fyri at lækka skattin, hækka barnafrádráttin og gera íløgur.</s>
                <s>Umráðandi er at hava tamarhald á íløgunum bæði hjá landskassa og kommunum.</s>
                <s>Sjálvt um ætlanir eru um at gera stórar íløgur næstu árini, og upphæddirnar á fíggjarlógini til íløgur kunnu tykjast avmarkaðar, ber til við neyvari íløguætlan at útinna ætlanir, sum leingi hava ligið á láni.</s>
              </p>
              <p>
                <s>Innan karmin á verandi 10 ára íløguætlan er rúm fyri, at stóra byggingin á Landssjúkrahúsinum, arbeiðið upp á Vágatunnilin, Gásadalstunnilin, fyrireikingarnar til undirsjóvartunnil til Norðoyggjar og nýggja Suðuroyarskipið halda fram sum ætlað, og somuleiðis íløgur á skúlaog mentanar- og almannaøkinum.</s>
              </p>
            </div>
            <div>
              <head rend="bold italic">Bruttutjóðarúrtøka</head>
              <p>
                <s>Síðan miðjan nítiárini hevur realvøksturin í bruttotjóðarúrtøkuni verið góð 5,5% um árið, og vøksturin heldur fram.</s>
                <s>Í fjør var bruttotjóðarúrtøkan mett til 9,3 mia. kr.</s>
                <s>Vøksturin var 7,1%.</s>
              </p>
              <p>
                <s>At vøksturin hevur verið so stórur er fram um altgóður fiskiskapur og høgir fiskaprísir.</s>
                <s>Men eisini tann stóri íløgutørvurin eftir ein íløgusteðg kreppuárini og vónirnar til eina oljuvinnu hava skundað undir búskaparvøksturin seinastu árini.</s>
                <s>Nú arbeiði er mest sum til allar vinnuførar hendur, er tann stóra tilflytingin ein avgerandi fyritreyt fyri vøkstrinum.</s>
              </p>
            </div>
            <div>
              <head rend="bold italic">Fólkatal</head>
              <p>
                <s>Fólkatalið veksur alsamt.</s>
                <s>Um árslok 2001 var fólkatalið komið upp á 46.996.</s>
                <s>Sum gongdin hevur verið í ár, verður mett, at vøksturin í fólkatalinum verður á leið sum í fjør.</s>
                <s>Tað er, at fólkatalið veksur eini 1000 fólk, so um árslok fer tað upp um 48.000.</s>
                <s>Einir 2/3 stava frá nettotilflytingini og 1/3 frá burðaravlopinum.</s>
                <s>Higartil í ár vísa tølini ein vøkstur á øllum økjum í landinum.</s>
              </p>
              <p>
                <s>Arbeiðsloysið, sum fyri einum árið síðani var 4,6%, minkar, og er nú komið niður á 2,7% av arbeiðsstyrkini.</s>
                <s>Umleið 2,5% eru skrásett hjá arbeiðsloysisskipanini og umleið 0,6% skrásett hjá almannastovuni sum arbeiðsleys.</s>
              </p>
            </div>
            <pb n="16" />
            <div>
              <head rend="bold italic">Lønarútgjaldingar</head>
              <p>
                <s>Stóri vøksturin í lønarútgjaldingunum heldur fram, og verður gongdin sum higartil í ár, kann væntast, at lønarútgjaldingarnar í ár fara at vera einar 6 milliardir kr.</s>
                <s>Vøksturin í lønarútgjaldingunum seinastu árini hevur ligið úr 7% upp í 10%.</s>
                <s>Og vøksturin í lønarútgjaldingunum fyrstu 6 mánaðirnar í ár er sum í fjør, t.e. 11% .</s>
              </p>
              <p>
                <s>Lønarútgjaldingin í framleiðsluvinnuni hevur í miðal verið 11% hægri fyrstu 6 mánaðirnar í ár enn fyrstu 6 mánaðirnar í fjør.</s>
                <s>Vøksturin í lønarútgjaldingunum í ali- og kryvjivirkjum var fyrstu 6 mánaðirnar í ár 11% hægri enn fyrstu 6 mánaðirnar í fjør og 28% hægri enn somu mánaðir 2000 til 2001.</s>
                <s>Lønarútgjaldingarnar í fiskiskapi vóru 6,5% hægri fyrstu 6 mánaðirnar í ár enn fyrstu 6 mánaðirnar í fjør og 18% hægri somu mánaðir í fyrrárið.</s>
                <s>Meðan lønarútgjaldingarnar til fiskavøruídnaðin vóru 13% móti 1% sama tíðarskeið árið fyri og ídnaður annars 14% afturímóti 12% somu tíð í fjør.</s>
                <s>Higartil í ár hevur vøksturin í lønarútgjaldingum til byggivirksemi verið 23% afturímóti somu tíð í fjør.</s>
              </p>
            </div>
            <div>
              <head rend="bold italic">Innflutningur</head>
              <p>
                <s>Heildarinnflutningurin var 14% minni fyrstu fýra mánaðirnar í ár enn somu fýra mánaðir í fjør.</s>
                <s>Innflutningurin, skip ikki roknað uppí, vaks 11,7% frá 2000 til 2001, og fyrstu 4 mánaðirnar í ár var hann tað sama sum somu tíð í fjør.</s>
                <s>Stórur vøkstur er í innflutningi fyri ávísar vørubólkar og stór minking í øðrum.</s>
              </p>
              <p>
                <s>Verða skip ikki tald uppí, stavar minkingin í høvuðsheitum frá minni innflutningi til alivinnuna og brennievni, sum var ávikavist 28% og 13% minni fyrstu 4 mánaðirnar í 2002.</s>
              </p>
              <p>
                <s>Tað er framvegis stórur vøkstur í innflutninginum til byggivirki og aðra framleiðslu, har vøksturin fyrstu 4 mánaðirnar í 2002 var ávikavist 7% og 5% sammett við somu 4 mánaðir í fjør.</s>
                <s>Innflutningur av maskinum o.a. útgerð var 5% lægri 4 teir fyrstu mánaðirnar í ár enn í sama tíðarskeið í fjør.</s>
              </p>
              <p>
                <s>Innflutningurin til beinleiðis nýtslu var 5% hægri 4 teir fyrstu mánaðirnar í 2002 enn somu mánaðir í fjør.</s>
                <s>Innflutningurin til beinleiðis nýtslu vaks frá 1997 til 1998 11%, frá 1998 til 1999 6%, 1999 til 2000 12% og frá 2000 til 2001 7,1%.</s>
              </p>
              <p>
                <s>Stóri bilainnflutningurin steðgaði á í 2000, men vaks aftur í fjør, tá ið 2500 nýggir og brúktir bilar vórðu innfluttir tilsamans, ella 15% meira enn í 2000, og fyrstu 5 mánaðirnar í ár eru tilsamans 250 bilar innfluttir.</s>
                <s>233 bilar vóru innfluttir í fjør.</s>
                <s>Vøksturin er 15%.</s>
              </p>
            </div>
            <div>
              <head rend="bold italic">Útflutningur</head>
              <p>
                <s>Útflutningurin hevur verið í støðugum vøkstri nógv tey seinastu árini, men í løtuni sær út til at stígur er komin í fyribils.</s>
                <s>Útflutningurin,skip undantikin, vaks 14% frá 1997 til 1998, 11% frá 1998 til 1999, 13% frá 1999 til 2000, 18,4% frá 2000 til 2001, men fyrstu 5 mánaðirnar í ár er útflutningsvirðið 2% lægri enn somu mánaðir í fjør.</s>
              </p>
              <p>
                <s>Gongdin seinastu árini hevur verið, at útflutningsnøgdin er ikki vaksin, men prísurin hevur verið so høgur, so virðið á útflutninginum er vaksið.</s>
                <s>Mynstrið hevur verið, at meira er útflutt sum ísaður og frystur fiskur.</s>
                <s>Virðið á flaki er minkað.</s>
              </p>
              <p>
                <s>Fyrstu 5 mánaðirnar í 2002 er útflutningsvirðið á ísaðum og frystum fiski vaksið 11% sammett við somu mánaðir í fjør.</s>
                <s>Fryst og ísað fiskafløk undantikin laksafløk er minkað umleið 1%.</s>
                <s>Fryst fløk annars, sum er laksafløk burturav, er minkað 26%.</s>
              </p>
              <pb n="17" />
              <p>
                <s>Prísurin á saltfiski hevur verið góður.</s>
                <s>Saltfiskaútflutningurin var í 1997 302 mill. kr., í 1998 362 mill.kr., í 1999 450 mill. kr., í 2000 546 mill. kr., í 2001 700 mill. kr.</s>
                <s>Tað er ein vøkstur, sum er góð 20% um árið.</s>
                <s>Fyrstu 5 mánaðirnar í ár var útflutningurin 285 mill. kr. hann var 328 mill. kr. sama tíðarskeið í fjør.</s>
                <s>Ein minking uppá 13 %.</s>
              </p>
              <p>
                <s>Útflutningurin av ídnaðarfiski fall 68% frá 1998 til 1999.</s>
                <s>Men í 2000 var útflutningurin aftur komin upp í 240 mill. kr. og í 2001 upp í 359 mill. kr, so tað eru stórar broytingar bæði í prísi og nøgd.</s>
                <s>Fyrstu 5 mánaðirnar í ár hevur útflutningurin av fiskavørum til ídnað verið nakað tað sama sum í fjør.</s>
              </p>
              <p>
                <s>Stórur vøkstur hevur verið í laksaútflutninginum seinastu árini, men steðgur er komin í.</s>
                <s>Í 1997 og 1998 lá virðið á laksaútflutninginum millum 400 og 500 milliónur krónur.</s>
                <s>Virðið á laksaútflutninginum var í 2000 komið upp í 886 mill. kr. og í 2001 var virðið 940 mill. kr.</s>
                <s>Fyrstu 4 mánaðirnar í ár var laksaútflutningurin 224 mill. kr.</s>
                <s>Hann var 269 mill. kr. somu mánaðir í fjør.</s>
                <s>Ein minking sum er 15%.</s>
              </p>
            </div>
            <div>
              <head rend="bold italic">Handilsjavni</head>
              <p>
                <s>Tann stóri búskaparvøksturin hevur vaksið trýstið á handilsjavnan seinastu árini, og avlopið á handilsjavnanum vendi í 2000 til hall eftir tað, at avlop hevur verið á handilsjavnanum gjøgnum øll 90-árini, men í 2001 var avlopið aftur 133 mill. kr.</s>
                <s>Fyrsta ársfjórðing var avlopið á handilsjavnanum 213 mill. kr.</s>
                <s>Handilsjavnin hevur havt avlop øll árini, tá ið skip ikki vóru tald uppí.</s>
              </p>
              <p>
                <s>Eftirspurningurin hevur serliga verið stórur eftir skipum, maskinum, byggitilfari og øðrum til íløgur, sum helst seinri skuldi givið størri avkast til samfelagsbúskapin.</s>
                <s>Oljuvinna fer í fyrstu atløgu at leggja upp aftur størri trýst á handilsjavnan.</s>
              </p>
            </div>
            <div>
              <head rend="bold italic">Gjaldsjavni</head>
              <p>
                <s>Í nítiárunum var stórt avlop á gjaldsjavnanum.</s>
                <s>Stóra trýstið á handilsjavnan seinastu árini hevur havt við sær, at avlopið er minkað samsvarandi , men nú sæst aftur ein vøkstur.</s>
                <s>Í 2000 var avlopið á gjaldsjavnanum mett til 334 mill. kr. og 910 mill. kr. í fjør.</s>
              </p>
            </div>
            <div>
              <head rend="bold italic">Landskassin</head>
              <p>
                <s>Í fleiri ár hevur verið avlop á fíggjarlógini.</s>
                <s>Í 1999 var avlopið 648 mill. kr., í 2000 602 mill. kr. og í 2001 697 mill. kr.</s>
                <s>Fíggjarlógin fyri 2002 varð mett til eitt RLÚ-avlop, sum er 121 mill. kr.</s>
              </p>
              <p>
                <s>Í fíggjarlógini fyri 2002 er lagt upp fyri, at blokkstuðulin er minkaður úr 995 mil. kr. niður í 629 mill. kr.</s>
                <s>Men higartil í ár eru eykajáttanir givnar fyri tilsamans 50 mill. kr. umframt skattalættar fyri 27 mill. kr.</s>
              </p>
              <p>
                <s>Harafturímóti eru skattur og avgjøld higartil í ár væl hægri enn mett á fíggjarlógini.</s>
                <s>Broytist búskapargongdin ikki stórvegis, kann roknast við, at inntøkurnar í ár verða einar 60 mill. kr. hægri enn mett.</s>
              </p>
              <p>
                <s>Gjaldføri landskassans er gott.</s>
                <s>Landskassin hevur nú umleið 2,6 mia. kr. innistandandi í Landsbankanum.</s>
              </p>
            </div>
            <pb n="18" />
            <div>
              <head rend="bold italic">Uttanlandsskuld</head>
              <p>
                <s>Í 1998 vendi nettouttanlandsskuldin til ogn.</s>
                <s>Um árslok 2000 var mett, at nettoognin uttanlands var 1.3 mia. kr., og um árslok 2001 2,2 mia. kr.</s>
                <s>Øll skuldin uttanlands var um árslok 2000 og 2001 ávikavist 6,7 og 6,4 mia. kr., og ognin 8,0 og 8,6 mia. kr.</s>
                <s>Landskassaskuldin til danska statin er nú 4,1 mia. kr. og landskassans brævalán 300 mill. kr.</s>
                <s>Onnur skuld í Føroyum var um árslok í fjør 505 mill. kr.</s>
              </p>
              <p>
                <s>Nettoskuld landskassans, tá ið innistandandi í Landsbankanum og reiður peningur í grunnum og peningastovnum er tikin við, og tá ið lagt er upp fyri millumrokningar, var tann 31. desember 2001 1,9 mia. kr.</s>
                <s>Harumframt veðheldur landskassin fyri 213 mill. kr.</s>
              </p>
            </div>
            <div>
              <head rend="bold italic">Skattur</head>
              <p>
                <s>Umfatandi arbeiði verður støðugt gjørt á skatta-, avgjalds- og tolløkinum.</s>
                <s>Henda gongd er nátúrlig, tí hesi økini fevna um at kalla øll øki í samfelagnum.</s>
              </p>
              <p>
                <s>Skattalættin upp á 81 millónir krónur, sum varð samtyktur um jóltíðir ár 2000, var í fjør 50 millónir krónur og í ár 31 millónir krónur.</s>
              </p>
              <p>
                <s>Skattatrýstið er enn ov høgt og í komandi landsstýrisskeiði verður linkað upp aftur meira um skattin hjá familjum og einstaklingum.</s>
                <s>Botnfrádrátturin skal hækka, og allir prosentsatsir á skattastiganum, serliga hjá lág- og miðalinntøkum lækka.</s>
                <s>Marginalskattamarkið skal hækka stigvíst, so tað liggur oman fyri sáttmálalønina hjá verkafólki.</s>
                <s>Ætlanin er eisini at taka upp samstarv við partarnar á arbeiðsmarknaðinum um framtíðar skattapolitisku ætlanirnar og uppskot til nýggja eftirlønarskipan.</s>
              </p>
              <p>
                <s>Seinni parturin av vinnuskattaumskipanini, lóg um at skatta kapitalvinning, nevnd kapitalvinningsskattalógin, varð liðugur í farnu tingsetu.</s>
                <s>Allar ásetingar um at skatta kapitalíløgur eru nú savnaðar í einari lóg, og skattingin er vorðin munandi einfaldari, tí allar kapitalíløgur verða skattaðar á sama hátt.</s>
                <s>Nýggja lógin fer væntandi at virka væl saman við einum komandi føroyskum virðisbrævamarknaði.</s>
              </p>
              <p>
                <s>Greiði varð í seinastu tingsetu fingin á at skatta seld fiskirættindi, tá ið uppskot um broytingar í skattalógini og avskrivingarlógini vórðu samtykt.</s>
              </p>
              <p>
                <s>Stór verktætlan er farin í gongd til tess at umskipa tollumsitingina tøkniliga, sum fer at hava stórar fyrimunir við sær fyri umsiting og vinnu, nú tollingin umvegis alnótina verður gjørd av virkjunum sjálvum.</s>
                <s>Tollvaldið fer síðani, heldur enn at kanna allar tollingar, at taka stakroyndir av tollingum.</s>
                <s>Verkætlanin er komin so mikið væl áleiðis, at fyrstu virkini kunnu tolla á alnótini eftir summarfrítíðina.</s>
              </p>
              <p>
                <s>Komið er væl áleiðis við eini oljuskattaumsiting.</s>
                <s>Fyri kortum er virksemið byrjað í nýggjum hølum í Klaksvík.</s>
              </p>
              <p>
                <s>Neyðugt er at nútímansgera tøknina, so skattaskipanin verður brúkaravinaligari, bíligari at reka og fer at hava markamót til kommunur, fyritøkur og borgarar.</s>
              </p>
              <p>
                <s>Eitt samráðingarumfar um eina tvískattaskipan verður fyrireikað við bretar, nú ein oljuvinna stendur fyri framman.</s>
                <s>Eftir tað at henda avtalan er gjørd, verður farið undir at fyrireika samráðingarumfar við hálendingar um tvískattaavtalu.</s>
              </p>
              <pb n="19" />
              <p>
                <s>Kannað verður, um ein tonnasjuskattaskipan skal verða sett á stovn í Føroyum.</s>
                <s>Flestu grannalond hava stovnað slíkar skipanir.</s>
              </p>
              <p>
                <s>Mvg- og punktavgjaldslóggávuna verður endurskoðað.</s>
              </p>
            </div>
            <div>
              <head rend="bold italic">Onnur mál</head>
              <p>
                <s>Av stórarbeiðum á fíggjar- og búskaparøkinum, sum júst eru fingin frá hondini, eru millum annað nýggja prístalið, tjóðarroknskapurin og nýggjar roknskaparreglur.</s>
              </p>
              <p>
                <s>Ætlanin er at fáa greið viðurskifti viðvíkjandi ”almennum grunnum og sjálvsognarstovnum” og tilknýti teirra til játtanarskipan landsins, fíggjarlóg og landsroknskap, undir hesum grannskoðan (Álit er gjørt í málinum), greina tryggingarviðurskifti landsins, dagføra lógávuna á fíggjarøkinum, virðisbrævamarknaður og nýggja játtanarskipan.</s>
              </p>
            </div>
          </div>
          <div>
            <head rend="bold">Løgmál</head>
            <div>
              <p>
                <s>Samgongan hevur gjørt av at skipa føroyskt Løgmálaráð, sum skal standa fyri arbeiðinum at skipa Føroyar sum eitt sjálvstøðugt, nútímans rættarsamfelag við fullgóðari rættartrygd, egnum lógum og fyrisiting á øllum økjum, egnari løgverju og egnari rættarskipan.</s>
              </p>
            </div>
            <div>
              <head rend="bold italic">Við lóg skal land byggjast</head>
              <p>
                <s>At byggja landið við føroyskari lóg, er tann tátturin, sum einamest hevur ligið á láni í føroyska fólkaræðinum undir heimastýrisskipanini.</s>
                <s>Eitt stórarbeiði liggur í at menna føroyska løgfrøði, føroyska rættarskipan og føroyskar dómstólar - tað, vit vanliga rópa “triðja statsvaldið”.</s>
                <s>Tað verður ikki gjørt bara við at seta á stovn løgmálaráð ella at yvirtaka donsku skipanina.</s>
                <s>Løgmálaráðið skal harafturímóti megna at seta í gongd eitt miðvíst arbeiði og samstarv - bæði innanhýsis í Føroyum og í samskifti við umheimin, har høvuðsmálini eru:</s>
                <lb />
                <list rend="bullet">
                  <item>
                    <s>At seta rættartrygdina ovast.</s>
                  </item>
                  <item>
                    <s>At skipa fyri arbeiðinum at gera føroyska grundlóg, sum er sjálvt grundarlagið undir hinum uppgávunum innihaldsliga.</s>
                  </item>
                  <item>
                    <s>At standa fyri arbeiðinum at gera lógir og umsita føroyska løgreglu, rættarskipan, ákæruvald, fongulsverk og stovnar, ið hoyra til.</s>
                  </item>
                  <item>
                    <s>At standa fyri arbeiðinum at skipa og umsita føroyskan persóns-, familju- og arvarætt.</s>
                  </item>
                  <item>
                    <s>At standa fyri arbeiðinum at gera føroyska lóggávu og umsiting í útlendingamálum.</s>
                  </item>
                  <item>
                    <s>At gera uppskot til greitt uppgávu- og ábyrgdarbýti millum land og kommunur og menna amboðini og samstarvið til tess at fremja tað.</s>
                  </item>
                  <item>
                    <s>At skipa løgforum – har føroyskt lógarsmíð og fyrisitingarsiðvenja verða viðgjørd.</s>
                  </item>
                  <item>
                    <s>At menna kunningina til almenningin um alla lóggávu, dómar og fyrisitingarligar avgerðir, ið skapa rættarsiðvenju – m.a. við at menna lógdátubasan á internetinum.</s>
                  </item>
                  <item>
                    <s>At dagføra og gjøgnumganga lóggávuverkið í Føroyum.</s>
                  </item>
                  <item>
                    <s>At stuðla útbúgvingarætlanum og eftirútbúgving fyri føroyskar løgfrøðingar.</s>
                  </item>
                  <item>
                    <s>At styrkja beinleiðis samstarvið við løgmála- og innanríkisráð í grannalondum okkara.</s>
                  </item>
                </list>
              </p>
            </div>
            <pb n="20" />
            <div>
              <head rend="bold italic">Føroyska grundlógin</head>
              <p>
                <s>Bulurin í einum sjálvstøðugum føroyskum rættarsamfelagi, og karmurin um føroyskt fólkaræði, er føroyska grundlógin.</s>
                <s>Í hesum arbeiði verða ásett rættindi og skyldur hjá einstaka føroyinginum og hjá teimum samfelagsstovnum, ið skulu umsita samfelagið.</s>
              </p>
              <p>
                <s>Grundlógarnevndin handaði landsstýrismanninum álit á nýggjárinum, har arbeiðið og úrslitini higartil eru lýst, og uppskot eru gjørd um, hvussu arbeiðið kann verða skipað til eitt liðugt uppskot.</s>
                <s>Týdningarmest er, at grundlógararbeiðið verður lagt til almenna kunning og fær eina veruliga almenna viðgerð, eins og lógin ásetur.</s>
                <s>Grundlógararbeiðið eigur at verða skipað í tvey “kømur”, har fakfólkini kunnu arbeiða við ítøkiligu orðingunum og viðmerkingunum, og tey fólkavaldu viðgera og taka støðu.</s>
              </p>
              <p>
                <s>Farið er undir at skipa eina ráðstevnu í heyst um grundlógararbeiðið, og landsstýrið fer at leggja uppskot fyri tingið um broytingar í lógini, sum greiðari áseta krøvini til almennu viðgerðina og til arbeiðsbýti í nevndini hereftir.</s>
              </p>
            </div>
            <div>
              <head rend="bold italic">Løgregla og rættarskipan</head>
              <p>
                <s>Á fundi í Keypmannahavn seinast í oktober 2001, varð semja gjørd um at fara undir at yvirtaka løgreglu, rættarskipan, ákæruvald og allar tær uppgávur, ið knýta seg at rættarskipanini.</s>
                <s>Eftir stjórnarskiftið í Danmark, váttaði nýggja stjórnin, at arbeiðið heldur fram sambært avtaluni.</s>
              </p>
              <p>
                <s>Ein føroysk og ein donsk samráðingarnevnd hava síðani samráðst og lagt arbeiðið til rættis.</s>
                <s>Arbeiðið hevur gingið væl, og eftir upprunaligu avtaluni skuldi útgreiningar- og fyrireikingararbeiðið verið liðugt um árslok.</s>
                <s>Tá ið løgtingsvalið varð útskrivað, gjørdi danska stjórnin tó av at avlýsa teir fundir, ið vóru settir á skrá.</s>
                <s>Samráðingarnar eru nú uppafturtiknar og avtalað er, at fyrireikingararbeiðið skal verða liðugt í mars mánaði 2003.</s>
                <s>Tá verður ein frágreiðing og ein ætlan løgd til politiska viðgerð um, hvussu og í hvørji raðfylgju málini skulu koma á føroyskar hendur.</s>
              </p>
              <p>
                <s>Greitt er, at arbeiðið við føroyskari rættarskipan, er ein tann størsta avbjóðingin fyri eitt sjálvstøðugt føroyskt fólkaræði.</s>
                <s>Vit skulu byggja upp eina skipan grundað á royndirnar úr føroyskari rættarsøgu og royndir frá okkara grannalondum, eina skipan, ið er dagførd við altjóða mannarættindarkrøv.</s>
                <s>Harumframt skulu útbúgvingarætlanir og samstarvsavtalur við onnur lond fáast í lag.</s>
              </p>
              <p>
                <s>Dentur verður lagdur á neyva samskipan við grundlógarnevndararbeiðið, og at starvsfólk og tey, sum varða av skipanini, eru við í viðgerðini.</s>
              </p>
              <p>
                <s>Frágreiðing um fyrireikingarnar og ætlanirnar, verður løgd fyri tingið til aðalorðaskiftis seinast í tingsetuni.</s>
              </p>
            </div>
            <div>
              <head rend="bold italic">Persóns-, familju- og arvarættur</head>
              <p>
                <s>Landsstýrið hevur seinasta árið fyrireikað at taka yvir persóns-, familju- og arvarættin.</s>
                <s>Roynt hevur verið at fáa beinleiðis samskifti í lag við ríkisumboðið, sum situr fyri málunum, men ongin avtala er fingin í lag við donsku stjórnina.</s>
              </p>
              <p>
                <s>Á fundi í juni mánaði varð semja fingin við danska løgmálaráðharran at fyrireika yvirtøkuna.</s>
                <s>Fundur verður millum embætisfólk í august mánaði.</s>
              </p>
              <pb n="21" />
              <p>
                <s>Ímeðan hevur ein bólkur við embætisfólki úr landsstýrinum og føroyskum advokatum arbeitt við eini frágreiðing um lóggávuna á økinum.</s>
                <s>Stórur tørvur er á at seta nýggja føroyska lóggávu við fyri tær gomlu donsku lógirnar, sum enn eru í gildi í Føroyum.</s>
              </p>
              <p>
                <s>Norðurlendska Ráðharraráðið hevur fíggjað eina stóra frágreiðing um persóns-, familju- og arvarætt í Norðurlondum, sum lýsir, hvørji evni tørvur er á og eru egnað at viðgera í norðurlendskum lóggávusamstarvi.</s>
                <s>Har verður mælt til, at somu rættarreglur galda í øllum Norðurlondum.</s>
                <s>Avgerandi grundgevingarnar eru at forða fyri, at rættindi broytast, tá ið fólk flyta úr einum landi í annað, og at Norðurlond – standa tey saman - hava størri ávirkan í millumtjóðasamstarvi í framtíðini.</s>
                <s>Málið hjá landsstýrinum er, at rættindi verða ikki broytt, tí tað er týdningarmikið fyri føroyingar, tá ið flutt verður millum Norðurlond.</s>
              </p>
              <p>
                <s>Í sambandi við at málsøkið verður føroyskt, er ætlanin at leggja frágreiðing fyri tingið til aðalorðaskiftis um hetta týdningarmikla økið.</s>
              </p>
            </div>
            <div>
              <head rend="bold italic">Útlendingamál</head>
              <p>
                <s>Landsstýrið hevur í undanfarna valskeiði fyrireikað føroyska útlendingalóggávu og –fyrisiting.</s>
                <s>Á fundi í januar varð avtala gjørd við danska ráðharran í útlendingamálum um, at øll útlendingamál koma undir føroyskt málsræði.</s>
                <s>Neyðugu fyrireikingarnar skulu verða lidnar saman við løgreglu- og rættarskipanararbeiðinum</s>
              </p>
              <p>
                <seg>Semjan er býtt í trý stig:</seg>
                <lb />
                <list rend="numbered">
                  <label>1.</label>
                  <item>
                    <s>Allar umsóknir um arbeiðs- og uppihaldsloyvi verða avgreiddar í eini skjótari og smidligari mannagongd: løgreglan í Føroyum viðger og útskrivar loyvini í samskifti við landsstýrið og útlendingastýrið í Keypmannhavn.</s>
                    <s>Skipanin er farin at virka.</s>
                  </item>

                  <label>2.</label>
                  <item>
                    <s>Løgtingið og landsstýrið taka við lóggávu og fyrisiting av øllum arbeiðs- og uppihaldsloyvum í Føroyum.</s>
                  </item>

                  <label>3.</label>
                  <item>
                    <s>Løgtingið og landsstýrið taka við lóggávu um flóttafólk.</s>
                    <s>Til hetta krevst, at Føroyar gerast sjálvstøðugur avtalupartur í altjóðasáttmálum, sum stýra flóttafólkaøkinumð.</s>
                  </item>
                </list>
              </p>
            </div>
            <div>
              <head rend="bold italic">Kommunumál</head>
              <p>
                <s>Kommunurnar eru týdningarmestu eindirnar fyri fólkaræðið í nærumhvørvinum og gerandisdegnum, tær skulu tí vera drívmegin í økismenningini.</s>
              </p>
              <p>
                <s>Løgmálaráðið fer í neyvum samstarvi við kommunurnar at leggja stóra orku í at fremja eitt greitt uppgávu- og ábyrgdarbýti millum land og kommunur og at leggja størri ábyrgdarøki til kommunurnar at røkja.</s>
                <s>Eftir uppritinum: Staðfesting og raðfesting av uppgávu- og ábyrgdarbýtinum millum land og kommunur verður í heyst gjørd ein tíðarætlan fyri arbeiðið.</s>
              </p>
              <p>
                <s>Bygt á tær útgreiningar, sum eru gjørdar, verður skjótast gjørligt farið undir at leggja eldraøkið til kommunurnar.</s>
                <s>Leisturin verður at gera eina “rammulóg” við minstukrøvum, og samstundis broyta skattalykilin, so fíggjarliga býtið verður greitt saman við ábyrgdini.</s>
                <s>Eisini verður ein útjavningarskipan gjørd, soleiðis at kommunurnar vera javnt førar fyri at átaka sær nýggjar uppgávur.</s>
              </p>
              <p>
                <s>Hetta er eitt royndarstig at nýta sum grundarlag undir eini raðfestari ætlan um onnur øki, ið verða løgd til kommunur at røkja.</s>
              </p>
              <p>
                <s>Dentur verður lagdur á at samstarva við kommunurnar um støðugt at menna neyðug fyrisitingarlig amboð, so sum felags roknskapar- og umsitingarreglur, fólkayvirlit, <pb n="22" /> førleikamenning o.a. Bólkur verður settur at endurskoða lógina um fólkayvirlit og at dagføra skipanina.</s>
              </p>
            </div>
            <div>
              <head rend="bold italic">Fjølmiðlaábyrgdarlóg</head>
              <p>
                <s>Fyri hálvum øðrum ári síðani legði landsstýrið uppskot fyri tingið til lóg um føroyskan fjølmiðlasið.</s>
                <s>Uppskotið varð tó ongantíð viðgjørt, tí Løgtingið mælti til at fáa viðmerkingar frá donskum myndugleikum.</s>
              </p>
              <p>
                <s>Nú er avtala gjørd við danska løgmálaráðharran um at yvirtaka alt fjølmiðlaábyrgdarøkið, og undir tí revsireglurnar.</s>
                <s>Miðað verður eftir at leggja uppskot um føroyska fjølmiðlaábyrgdarlóg fyri tingið í hesi tingsetuni.</s>
              </p>
            </div>
            <div>
              <head rend="bold italic">Løgforum</head>
              <p>
                <s>Arbeiðið at skipa eitt løgforum millum løgfrøðingar í almennu fyrisitingini heldur fram.</s>
                <s>Eisini er ætlanin at fáa í lag samstarv við løgfrøðingar í einskildum fyritøkum.</s>
                <s>Skipað verður fyri fundum og skeiðum í lógartøkni og í at menna føroyskan lóggávu- og fyrisitingarsið.</s>
              </p>
            </div>
            <div>
              <head rend="bold italic">Lógdátubási</head>
              <p>
                <s>Lógdátubásin verður støðugt mentur, og øll lóggáva er dagførd á alnótini.</s>
                <s>Skipanin verður víðkað við dómsdátubása.</s>
                <s>Ætlanin er, at týdningarmiklar fyrisitingarligar avgerðir verða lagdar í dátubásan og á alnótina.</s>
              </p>
            </div>
            <div>
              <head rend="bold italic">Veddingarlóg</head>
              <p>
                <s>Álit er skrivað um at endurskoða føroysku veddingarlóggávuna.</s>
                <s>Tað viðger møguleikarnar at skipa fyri eini veruligari føroyskari landsveddingarskipan og at seta greiðar reglur fyri veddingarskipanum á alnótini.</s>
              </p>
              <p>
                <s>Álitið verður sent teimum til ummælis, sum fáast við vedding og eydnuspælsvirksemi í Føroyum.</s>
                <s>Eftir ætlan verða lógarbroytingar lagdar fram í tingsetuni.</s>
              </p>
            </div>
            <div>
              <head rend="bold italic">Navnalóg</head>
              <p>
                <s>Tørvur er á at fáa avtalur um, at føroyingar kunnu nýta føroyskan navnasið, tá ið teir hava uppihald uttanlands.</s>
                <s>Tí verður í fyrsta umfari roynt at fáa avtalur í lag við hini Norðurlondini um navnalóggávu, sum kann nýtast hvør hjá øðrum.</s>
              </p>
            </div>
          </div>
        </div>
        <div type="chapter">
          <head>Partur III</head>
          <!-- omitted! -->
        </div>
      </div>
    </body>
  </text>
</TEI>