<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>FG-001/2003: Ólavsøkufrágreiðing løgmans 2003</title>
      </titleStmt>
      <publicationStmt>
        <publisher>Rani Høgnason Hansen</publisher>
        <idno type="url">https://github.com/hoegnason/tingmal</idno>
        <availability status="free">
          <licence target="https://creativecommons.org/licenses/by/4.0/">This work is licensed under a Creative Commons Attribution 4.0 International License</licence>
          <p>This TEI file is part of the "Tingmál" dataset and is an unofficial publication; it is not affiliated with or endorsed by Løgtingið. You may share and adapt with attribution. Provided "as is," without warranties.</p>
          <p>Original content is used here under §9 (public documents) and §27 (public debate) exceptions of the Faroese Copyright Act.</p>
        </availability>
        <date when="2025-11-07" />
      </publicationStmt>
      <notesStmt>
        <note />
      </notesStmt>
      <sourceDesc>
        <bibl type="parliamentary_document">
          <publisher>Føroya Løgting</publisher>
          <author>
            <persName>Anfinn Kallsberg</persName>
            <roleName>løgmaður</roleName>
          </author>
          <ref target="https://www.logting.fo/documents/11470" />
          <note type="source_format">PDF document, machine-readable text</note>
          <date when="2003-07-29">29. juli 2003</date>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p statrt="medium">Manual correction of OCR/extraction errors identified during PDF text extraction.</p>
        </correction>
        <segmentation>
          <p statrt="medium">Questions segmented according to the numbered structure in source document. Background text has been divided into paragraphs and sentences.</p>
        </segmentation>
      </editorialDecl>
    </encodingDesc>
  </teiHeader>
  <text>
    <body>
      <pb n="1" />
      <div type="report">
        <pb n="5" />
        <div type="chapter">
          <head>Partur I</head>
          <div>
            <head rend="bold">Framløga Løgmans</head>
            <div>
              <p>
                <seg>
                  <hi rend="italic">Harra formaður,</hi>
                </seg>
                <p>
                  <s xml:id="k4v56qxufl">Fremsta mál Landsstýrisins er framvegis at skapa karmar um eitt sjálvbjargið samfelag, so at fólkið uttan fíggjarligar og umsitingarligar bindingar kann taka avgerð um framtíðarstøðu Føroya.</s>
                </p>
                <p>
                  <s xml:id="ukrd5rfp43">Í hesum liggur eisini tað, at í Føroyum skal verða gott at búgva.</s>
                  <s xml:id="lqj5pcz66f">Vit skulu hava arbeiði til allar hendur og eitt trygt vælferðarsamfelag.</s>
                  <s xml:id="wr5k3z73jp">Til hetta krevst gott politiskt hegni og samstarv, so at vit kunnu standa saman um týdningarmiklar avgerðir og tiltøk, ið skulu til fyri at tryggja okkum ímóti hóttafalli, hóast búskaparlig sveiggj koma.</s>
                  <s xml:id="s3yquv5scf">Landsstýrið má geva vinnuni støðugar og stimbrandi karmar at virka í, so hon verður kappingarfør og mennist, so vit fáa fleiri bein at standa á.</s>
                </p>
                <p>
                  <s xml:id="unuhv5gduc">Fólkaræði og rættartrygd skulu verða í hásæti, og almenna fyrisitingin skal ganga undan, tá ið ræður um gjøgnumskygni og virkni.</s>
                </p>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="viweszkzom">Síðan farið var undir endurskoðaðu tilgongdina um sjálvstýri Føroya fólks, hevur Landsstýrið arbeitt miðvíst at fáa burtur allar forðingar til tess at røkka hesum máli.</s>
              </p>
              <p>
                <s xml:id="eukumsv5cp">Sjøtil varð av álvara settur á hetta arbeiðið, nú ið danski forsætisráðharrin og eg herfyri samdust um meginreglurnar fyri einum uppskoti til yvirtøkulóg, ið skal verða løgd fyri Løgtingið og Fólkatingið í hesi tingsetuni við gildiskomu á ólavsøku í 2004.</s>
              </p>
              <p>
                <s xml:id="edh5on7zwi">Við hesi yvirtøkulóg og heimastýrislógini kunnu vit taka yvir øll málsøki undantikin tey, ið knýta seg beinleiðis at fullveldinum.</s>
                <s xml:id="naacou4xxt">Hini málsøkini koma undir føroyskt ræði, tá ið yvirtøkulógin fær gildi, ella tá ið føroyski myndugleikin avgerð tað.</s>
              </p>
              <p>
                <s xml:id="wbypjkp3ws">Tá ið yvirtøkulógin er komin í gildi, stendur tað til føroyska myndugleikan at gera av, hvussu skjót sjálvstýristilgongdin skal verða.</s>
              </p>
              <p>
                <s xml:id="u6qrxf26im">Fyrireikað verður at taka yvir øll øki - løgreglu, rættarskipan, revsirætt, útlendingarætt, fíggjarrætt, persóns-, familju- og arvarætt, tilbúgving, fólkakirkju og flogferðslu.</s>
              </p>
              <p>
                <s xml:id="osatdujcol">At smíða grundlóg er eisini liður í sjálvstýristilgongdini.</s>
                <s xml:id="roxqlb36bi">Í nýggju lógini um grundlógarnevnd er ásett, at nevndin skal lata Landsstýrinum álit og uppskot til grundlóg í seinasta lagi 25. apríl í 2005.</s>
                <s xml:id="gvc4zatbtv">Tá hava Føroya fólk, kommunur og áhugabólkar havt høvi at ummæla arbeiðið hjá grundlógarnevndini.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="bcleyvajd5">Stóri búskaparvøksturin seinastu árini er nú steðgaður á.</s>
                <s xml:id="o6456xemvw">Í ár verður vøksturin í bruttotjóðarúrtøkuni væntandi umleið 3,6%.</s>
                <s xml:id="wn4jdmwoqi">Í fjør var vøksturin 9,5%.</s>
                <s xml:id="vgnnrblcej">Eins og í fjør <pb n="6" /> væntast avlop á handilsjavnanum, tá skip ikki eru tald uppí.</s>
                <s xml:id="l4kcfxcfp3">Avlopið verður tó væl minni enn í fjør.</s>
              </p>
              <p>
                <s xml:id="virzryacd6">Inntøkur landskassans higartil í ár eru nakað minni enn somu tíð í fjør.</s>
                <s xml:id="a675zic6gg">Minni virksemi, arbeiðssteðgur og skattalættin eru orsakir til, at inntøkur landskassans eru lækkaðar.</s>
              </p>
              <p>
                <s xml:id="uxwfmxb7xf">Skuld landskassans er nú 4,25 mia. kr.</s>
                <s xml:id="ixigbxkeqv">Av teimum eru umleið 400 mió. kr. skuld í Føroyum, og hinar eru skuld til danska ríkið.</s>
                <s xml:id="z53tzj2hx7">Nettoáogn føroyinga uttanlands verður mett til umleið 4 mia. kr.</s>
              </p>
              <p>
                <s xml:id="gszupr3fu6">Hóast búskapurin veksur ikki eins nógv og undanfarin ár, veksur fólkatalið, og verður fólkatalið í Føroyum mett til um 48.400 við árslok.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="h6qkqwje3q">Í árunum við stórum búskaparvøkstri hava vit havt góðan fiskiskap, methøgar prísir, og alt lagaði seg við góðum úrslitum fyri so at siga allar vinnugreinir.</s>
              </p>
              <p>
                <s xml:id="jdv2ghbtyl">Hetta hevði við sær, at vinnan leit á vaksandi vinnuvirksemi eftir kreppuna.</s>
                <s xml:id="zge6prwo3b">Úrslit av hesum síggjast aftur í samfelagnum.</s>
                <s xml:id="jwjho5d5vt">Vinnulívið er munandi konsolidera, og vit hava eisini fingið nýggj rakstrartól og skip.</s>
              </p>
              <p>
                <s xml:id="tliznmg3de">Nýggj Norrøna er komin til landið - eitt risatak, ið er allari ferðavinnuni í Norðuratlanshavi at gagni.</s>
                <s xml:id="slqxgh64hx">Og nú um dagarnar kom nýggi Skálaberg, størsta og mest nýmótans skip av sínum slag.</s>
                <s xml:id="ugpixsqsj6">Eisini eru fleiri skip skift út og umbygd í okkara heimliga flota.</s>
                <s xml:id="sbpyc6v4y3">Hetta eru ábendingar um, at okkara vinna lítur á framtíðina, og tað haldi eg er gott tekin.</s>
              </p>
              <p>
                <s xml:id="tndpskafom">Minni búskaparvøkstur og soleiðis minni keypiorka í okkara marknaðarlondum, størri útboð enn eftirspurningur m.a. á rækjum og laksi og fallandi marknaðarprísir sum heild, gera, at vit hava minni lønsemi í okkara útflutningsvinnu nú.</s>
              </p>
              <p>
                <s xml:id="maww7tgt5a">Fyri rækjuflotan og alivinnuna er hetta eitt álvarsligt bakkast.</s>
                <s xml:id="tqphw4cqw2">Landsstýrið roynir tí at skapa so góðar karmar um vinnuna sum gjørligt, men beinleiðis at stuðla vinnuni kemur ikki upp á tal.</s>
              </p>
              <p>
                <s xml:id="bmakbunyk6">Afturgongdin hevur við sær, at nakrar vinnufyritøkur hóra ikki undan og mugu gevast.</s>
              </p>
              <p>
                <s xml:id="v7ict2ajcl">Vit eiga at vera takksom fyri, at vit eiga fólk, ið hava dirvi og áræði at bera vinnuna fram, hóast bakkøst koma.</s>
                <seg>Vit kunnu sanna orðini hjá skaldinum:</seg>
                <quote>
                  <p>
                    <s xml:id="zfiy54r42g">Teir ungu garparnir vinna sær gull <lb /> og vita til fulnar, um teir falla frá, <lb /> so eru teir aðrir, ið herja á.</s>
                    <lb />
                    <s xml:id="szxrs5fvrx">Av vestri blæsur byrur yvir báru.</s>
                  </p>
                </quote>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="lao7mu55es">Atgongd fyri útlendskan kapital og at pantseta loyvi eru týdningarmiklir tættir, ið Landsstýrið skal taka støðu til í næstum.</s>
              </p>
              <pb n="7" />
              <p>
                <s xml:id="fethuy3a4w">Hesir spurningar eru nú vorðnir ógvuliga áleikandi fyri alivinnuna, og upprit hesum viðvíkjandi verður nú fyrireikað at leggja til politiska viðgerð.</s>
              </p>
              <p>
                <s xml:id="yn3y4x26eg">Annar týdningarmikil táttur er at einskilja alment virksemi.</s>
                <s xml:id="vj7rnaxrej">Landsstýrið hevur sum mál at einskilja fyritøkur landsins, sum virka í kappingarkendum vinnugreinum, varliga og gjøgnumskygt.</s>
                <s xml:id="yltuqs76gy">Henda tilgongd er nú komin so mikið áleiðis, at leistur fyri politisku viðgerðina er fastlagdur, og uppskot til leiðreglur at einskilja fyritøkur landsins er gjørt.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="ugjhvnflyn">Jarðarviðurskifti og landbúnaður eru mál, sum í mong ár hava verið torfør at loysa.</s>
                <s xml:id="lxezpqheha">Landsstýrið legði í seinastu tingsetu uppskot fyri Løgtingið til løgtingslóg um búnaðargrunn og um landsjørð.</s>
                <s xml:id="mh2zmmwxqj">Uppskotini komu ikki aftur úr vinnunevndini og fullu tí burtur.</s>
              </p>
              <p>
                <s xml:id="gkd3lwpm5h">Hesi verða nú løgd aftur fyri Løgtingið.</s>
                <s xml:id="xsahyti3j4">Hetta fer vónandi at gera karmarnar hjá landbúnaðinum at virka í betri og somuleiðis at loysa skuldarspurningin hjá festarunum.</s>
              </p>
              <p>
                <s xml:id="koxrsofe7l">Enn er óvist, hvønn týdning oljuvinnan fer at fáa.</s>
                <s xml:id="bj5n7acuwc">Í løtuni verður fjórði oljubrunnurin á føroyska landgrunninum boraður.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="tg6pgsy72g">Á arbeiðsmaknaðarøkinum verður arbeitt við fleiri dagføringum og nýggjum tiltøkum.</s>
                <s xml:id="lfbzdfbvdq">Arbeitt verður m.a. við at endurskoða lóg um barnsburðarskipan og lóg um starvsmenn.</s>
                <s xml:id="vwf7fwzdrq">Harafturat er lóg um fastan gerðarrætt og semingsmenn nú til politiska viðgerð, og verður síðan løgd fyri Løgtingið.</s>
              </p>
              <p>
                <s xml:id="skly5tmeu3">Hyggja vit at Arbeiðsloysisskipanini, so er ivi um heimildirnar hjá stýrinum at áseta ALSgjaldið.</s>
                <s xml:id="pg5de5xskd">Arbeiðsbólkur er farin at greiða henda spurning og at endurskoða lógargrundarlagið sum heild.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="cagxdw6bux">Næsta ár verður møguligt at loyva kapping í postvirkseminum.</s>
                <s xml:id="p2xn4dg3k4">Landsstýrið fer at fylgja hesari gongd við áhuga, tí kapping vísir seg at geva betri og bíligari tænastur fyri borgaran.</s>
                <s xml:id="edjj4t5d2v">Hetta hava vit longu sæð á fjarskiftisøkinum.</s>
              </p>
              <p>
                <s xml:id="chk7gsanpj">Postverk Føroya fer samstundis at bøta um tænastuna við at hava longri avgreiðslutíðir og fleiri avgreiðslustøð.</s>
                <s xml:id="imnebscczj">Borgarin fær tá møguleika at avgreiða nógv ørindi á sama staði.</s>
              </p>
              <p>
                <s xml:id="hybjnyugg7">Sáttmálar eru gjørdir fyri so at siga alla koyringina hjá Bygdaleiðum, og ferðaflutningurin er lagdur í trygga legu.</s>
                <s xml:id="vfm37q6usz">Arbeitt verður framhaldandi við at spara uttan at tænastan lækkar stórvegis.</s>
              </p>
              <p>
                <s xml:id="vlayqremjf">Týdningarmiklar broytingar verða framdar á samferðsluøkinum.</s>
                <s xml:id="ricke4gjea">Størstu íløgurnar eru tær í nýggja Smyril og í Norðoyatunnilin.</s>
                <s xml:id="wtykl3v2ky">Í ár er játtan sett av til at stuðla íløgur í innkervið á útoyggjum, so at útoyggjarnar eisini kunnu vera við í menningini og nútímansgerðini á samferðslu- og samskiftisøkinum.</s>
              </p>
              <p>
                <s xml:id="d7tvp3eqp3">Útbygging av flogvøllinum í Vágum er bráðneyðug.</s>
                <s xml:id="zjkvmwmj2q">Eftir at hesin spurningur er viðgjørdur fleiri ferðir við danskar myndugleikar, kann staðfestast, at danir fara ikki at gjalda fyri hesa útbygging.</s>
              </p>
              <pb n="8" />
              <p>
                <s xml:id="iglokkdg76">Málið má tí loysast á annan hátt.</s>
                <s xml:id="eg6em36hhg">Vit eiga at taka yvir flogvøllin og skipa hann í alment partafelag.</s>
                <s xml:id="zdqcn2a3mh">Hetta eigur at vera gjørt á sama hátt sum p/f Vágatunnilin.</s>
                <s xml:id="gmxzkiz6fk">Arbeiðsbólkur at fyrireika málið verður settur í næstum.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="oc2iiw3zns">Á heilsuøkinum hevur stóra menningin í tøkni við sær, at viðgerðarmøguleikarnir eru nógv fleiri enn fyri bara fáum árum síðan.</s>
              </p>
              <p>
                <s xml:id="br5fnog7y6">At møguleikarnir gerast fleiri, skapar tørv á læknum og heilsustarvsfólkum, og trot á heilsustarvsfólki merkist bæði á sjúkrahúsunum og í primera heilsuøkinum.</s>
              </p>
              <p>
                <s xml:id="bbgapsi4qo">Tað er framvegis trot á kommunulæknum, og í fjør vórðu stig tikin til, at læknar skulu kunna útbúgva seg til kommunulækna í Føroyum.</s>
                <s xml:id="woiz5xruig">Ætlanin er at skipa tvey kommunulæknastørv afturat í høvuðsstaðarøkinum, og arbeitt verður við eini varandi loysn á stóru trupulleikunum viðvíkjandi kommunulæknum í Sandoyar læknadømi.</s>
              </p>
              <p>
                <s xml:id="qrtjcbihrk">Í løtuni verður arbeitt við at gera samskipanina við virkseminum á teimum trimum sjúkrahúsunum betri.</s>
                <s xml:id="bndp7fets5">Samstundis verður kannað, um serviðgerðir, ið verða gjørdar uttanlands, kunnu verða gjørdar í Føroyum, og um tann viðgerð, sum verður veitt á útlendskum sjúkrahúsum, kann verða skipað øðrvísi, so tað tænir sjúklinginum best.</s>
              </p>
              <p>
                <s xml:id="ayktwk3fwh">Nú fer Landsstýrið at gera serlig fyribyrgjandi átøk á heilsuøkinum.</s>
                <s xml:id="ym6c4fxhn6">Átøkini galda serliga børn og ung, og tættirnir verða kostur, rørsla, rúsevni og harðskapur.</s>
              </p>
              <p>
                <s xml:id="f4cmlhezkz">Á heilsuøkinum er somuleiðis ætlanin at víðka heilsuhjálparaútbúgvingina á Tvøroyri.</s>
              </p>
              <p>
                <s xml:id="lx2r5go6oc">Arbeitt verður við at gera eina nýggja skúlalæknaskipan, sum verður løgd fyri Løgtingið í hesi tingsetu.</s>
                <s xml:id="ydmazm3xyp">Ætlanin er, at skúlalæknin skal fara í allar skúlar og veita fyribyrgjandi heilsuarbeiði við kanningum, ráðgeving og verkætlanum.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="xaynvydyfr">Spurningur verður ofta settur viðvíkjandi okkara bústaðarviðurskiftum og búðstaðarmynstri.</s>
                <s xml:id="nb3ms5mrcw">Landsstýrið hevur nú fingið álit um øðrvísi bústaðarbygging, har m.a. verður mælt til at fara undir at byggja lutaíbúðir.</s>
                <s xml:id="ifdhql2atp">Neyðuga lógargrundarlagið verður nú fyrireikað.</s>
                <s xml:id="ifunphha3u">Eisini er ætlanin at umskipa Húsalánsgrunnurin.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="je5hud4bdm">Vit eiga at skapa karmar um eitt liðiligt samfelag, sum hevur sterkan samleika og skjótt kann laga seg til tað nýggja, og har allir borgarar hava møguleikan at vinna sær góðan kunnleika og førleika.</s>
                <s xml:id="oxz3d6kqoo">Ein tilvitaður mentanarpolitikkur hevur týdning í hesum samanhangi.</s>
              </p>
              <p>
                <s xml:id="efuosidqif">Á teimum økjum, har undangongufólk og felagsskapir hava tikið stigið út í heim sum javnbjóðis partur í altjóðasamfelagnum, hava vit ment okkum almikið og fingið góð úrslit.</s>
                <s xml:id="nqwasheagq">Tað hevur verið til fyrimunar fyri alt samfelagið.</s>
              </p>
              <p>
                <s xml:id="mpwgdhej2v">Dømi um hetta eru fótbóltslandsliðið, ítróttafólkini hjá ÍSB, tónleikarar, myndlistafólk og granskarar.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="a7woszvvhq">Arbeitt verður við at orða yvirskipaðan mentanarpolitikk og ítróttapolitikk, samstundis sum bøtt verður um frítíðarundirvísing og musikkskúla.</s>
                <s xml:id="jaefyryi5l">Arbeitt verður eisini við nýggjari fornminnalóg og nýggjari kringvarpslóg.</s>
              </p>
              <p>
                <s xml:id="ll2ujicqpq">Okkara skúlaskipan er nógv tillagað skipanum uttaneftir.</s>
                <s xml:id="gdfcfy2rhh">Nú skal undirvísingarskipanin verða gjørd so, at hon meira enn fyrr byggir á okkara egna samfelag.</s>
              </p>
              <p>
                <s xml:id="uzdbvqutw3">Landsstýrið er samt um at raðfesta íløgur í skúlabygging, og innan skúlagátt verða ábøtur støðugt gjørdar.</s>
              </p>
              <p>
                <s xml:id="zrl4fkrpxp">Í fólkaskúlanum verður arbeitt við ætlan, sum leggur serligan dent á byrjanarundirvísing, næmingar við serligum tørvi, samstarv og ábyrgd hjá øllum pørtum í skúlanum, trivnað í fólkaskúlanum og næmingar, ið hava atferðartrupulleikar.</s>
              </p>
              <p>
                <s xml:id="rgewkvr22f">Harumframt er ætlanin at gera skipan, har øll fáa atgongd til útbúgving eftir fólkaskúla.</s>
                <s xml:id="gw6mhmohsr">Til dømis er ætlanin at gera yrkisskeiðini betri.</s>
                <s xml:id="lui4a3y7mg">Nevnd hevur gjørt uppskot til lóg um yrkisskeið til fólk í vinnu.</s>
                <s xml:id="rz7s3xcitn">Einstøku yrkisskeiðini kunnu liggja bæði á útbúgvingarstøðum og á arbeiðsplássum.</s>
              </p>
              <p>
                <s xml:id="lcpkoqnonw">Í fjør var nýggj yrkisútbúgving sett á stovn í fiskavirking og aling, og arbeiðið at endurskoða lærara- og pedagogútbúgvingarnar er somuleiðis farið í gongd.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="dzoxiananf">Landsstýrið arbeiðir framhaldandi í neyvum samstarvi við kommunurnar at fremja eitt greiðari uppgávu- og ábyrgdarbýti millum land og kommunur.</s>
                <s xml:id="ay34r4l46u">Fíggjarliga ábyrgdin skal fylgja avgerðarrættinum, og uppgávurnar verða loystar so nær borgarunum, sum tilber.</s>
              </p>
              <p>
                <s xml:id="ulnb6uwd73">Landsstýrið er farið undir at endurskoða og umskipa almannaverkið.</s>
                <s xml:id="jbfggwfvck">Ein av aðaltáttunum verður at skipa tilboðini til brúkaran í nærumhvørvinum.</s>
                <s xml:id="hb4fqr5dba">Ætlanin er, at bæði nýggja barnaverndarlógin og alt eldraøkið verða skipað undir fullum kommunalum ræði.</s>
              </p>
              <p>
                <s xml:id="eddiaszha3">Endamálið hjá stuðulsfólkaskipanini er at veita rørslutarnaðum ella teimum við avmarkaðum sálarligum førleika stuðul.</s>
                <s xml:id="fcfeyxrmm2">Stuðulsfólkaskipanin er dagførd, og nýggj barnaverndarlóg er búgvin at leggja fyri Løgtingið.</s>
              </p>
              <p>
                <s xml:id="ceadsf64up">Harumframt verður arbeitt við at gera forsorgarlógina einfaldari og at gera nýtt samdøgurðtilboð til børn við sosialum trupulleikum.</s>
              </p>
              <p>
                <s xml:id="wdgrgiwc4b">Fólkum, sum onkursvegna tørvar uppvenjing ella røkt eftir skaða ella sjúkralegu, stendur í boði um stutta tíð at fáa vegleiðing og hjálp frá fakfólki á staðnum.</s>
                <s xml:id="wm4la74usm">Ætlanin er at seta økisterapeutar, sum kunnu veita hesa tænastu til vaksin, ið antin búgva heima ella á eldrasambýlum.</s>
                <s xml:id="jayrfovier">Hetta tilboð verður skipað undir heimarøktini í neyvum samstarvi við økisleiðslurnar kring landið.</s>
              </p>
              <p>
                <s xml:id="owsit5pvfu">Saman við kommununum verður eisini virkað fyri at gera bústaðarumstøðurnar betri hjá eldri við at veita stuðul at byggja eldrabýli.</s>
                <s xml:id="gll4arymrk">Næstu trý árini verður játtan á fíggjarlógini til endamálið, og fer hetta at bøta um stóra bústaðartørvin.</s>
              </p>
              <pb n="10" />
              <p>
                <s xml:id="i4kbgew6je">Eitt annað mál, sum hevur staðið á skránni í fleiri ár, er spurningurin um eftirlønir og pensjónir.</s>
                <s xml:id="d434mhwalb">Eg havi nú tikið stig til at samskipa hetta mál og fari nú at seta nevnd at arbeiða við at lýsa karmarnar um nýggja eftirlønar- og pensjónsskipan.</s>
                <s xml:id="xlbnu4qm37">Hetta málið snýr seg um at skapa góða og trygga framtíð fyri allar føroyingar.</s>
                <s xml:id="jftxsu6epj">Væntast má, at arbeiðið gerst drúgt.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="p5qznrwjkw">Árið í ár er skírt at vera ár teirra brekaðu, - eitt samfelag fyri øll - har atkoma er aðalmálið.</s>
                <s xml:id="kaayglv4e5">Føroyar eru eitt av mongum londum, sum hava viðurskifti teirra brekaðu á dagsskránni.</s>
                <s xml:id="j76aacwzof">Tiltøk, sum hava almennan áhuga, kunnu fáa fíggjarligan stuðul.</s>
                <s xml:id="ihoqr7rgdi">Ein 10 ára ætlan verður gjørd um, hvussu almennu myndugleikarnir skulu arbeiða á hesum øki.</s>
              </p>
              <p>
                <s xml:id="pvhwwofve5">Fíggjarligi stuðulin til Meginfelag teirra brekaðu er hækkaður, og hetta fer at gera karmarnar hjá meginfelagnum betri.</s>
              </p>
              <p>
                <s xml:id="qu4vfhbpj2">Løgtingslóg um skúlatilboð til ung við breki er fyri stuttum samtykt, og farið er undir at fyrireika og seta á stovn fyrsta tilboðið.</s>
                <s xml:id="unqjbboa45">Ung við breki fáa soleiðis betri møguleika at nema sær førleika til at greiða sínar dagligu uppgávur.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="mv46fadc3b">Frágreiðing um tilbúgvingarætlan Føroya er liðug og verður løgd fyri Løgtingið til aðalorðaskifti í næstum.</s>
                <s xml:id="mkmgv4hbo3">Tilbúgvingarætlanir eru gjørdar fyri sjúkrahúsini, fyri læknavakt til tyrluna, og sjúkralið eru skipað í øllum sýslum.</s>
              </p>
              <p>
                <s xml:id="ike6qcgnrs">Fiskiveiðieftirlitið og bjargingartænastan eru gjørd nógv betri við fylgisveinaeftirlitið, ið er sett í verk fyri øll føroysk skip yvir 15 tons og útlendsk skip.</s>
                <s xml:id="qqlesj6byz">Fyri at bøta um trygdina er ætlanin at víðka hesa skipan so hvørt á øllum økjum.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="xzafxyw43q">Fleiri broytingar eru framdar í lógini um vinnuligan fiskiskap, og farið er undir miðvíst at gjøgnumganga lógina tøkniliga samsvarandi samtykt Løgtingsins.</s>
                <s xml:id="xdzqrjldqx">Høvuðsendamálið er at orða lógina greiðari, so at ongin ivi er um, hvussu hon skal verða fyrisitin.</s>
                <s xml:id="l3ildnbitj">Eisini er ætlanin at gera skipanina viðvíkjandi bátum undir 15 tons einfaldari.</s>
              </p>
              <p>
                <s xml:id="nu445snt6a">Fiskidagaskipanin er saman við loyvisskipanini og økis- og gýtingarfriðingum amboðið at stýra botnfiskaveiðuni undir Føroyum.</s>
                <s xml:id="pf3lbggfdi">Hildið verður fast um fiskidagaskipanina sum høvuðsamboð, og málið er, at allir skipabólkar koma undir hesa skipan.</s>
              </p>
              <p>
                <s xml:id="cq6wp3cszi">Umleið helmingurin av føroysku veiðini verður ikki fiskaður á føroysku landleiðini.</s>
                <s xml:id="oxm2ltzlh2">Tey rættindini, ið føroyskir myndugleikar samráða seg til við onnur lond, hava tí alstóran týdning fyri inntøkugrundarlagið hjá fiskivinnuni.</s>
              </p>
              <p>
                <s xml:id="ra7vrgwin2">Seinasta árið hevur verið ógvuliga trupult at fáa semjur millum strandalondini um at veiða uppsjóvarfiskasløg sum t.d. svartkjaft, makrel og sild.</s>
                <s xml:id="gghxx6aud3">Hetta eru mál av ógvuliga stórum búskaparligum týdningi fyri Føroyar.</s>
                <s xml:id="iwfohgnrow">Tað er tí avgerandi neyðugt, at Landsstýrið tekur ábyrgd sum fiskivinnutjóð, so tað kann fáa ein leiðandi og skapandi leiklut í samráðingunum.</s>
                <s xml:id="ni5ztad4mx">Hetta er fyri at tryggja, at øll veiðan verður burðardygg í longdini, samstundis sum føroyingar fáa rættvísan part av øllum tilfeinginum.</s>
              </p>
              <pb n="11" />
              <p>
                <s xml:id="gpddwufna2">Fyri tveimum árum síðan tók Landsstýrið stig til at skipa eitt forum til at umrøða felags áhugamál millum fiskivinnutjóðir í Norðuratlantshavi.</s>
                <s xml:id="ljno23onbx">Endamálið við hesum tiltaki er, at umrøða havsins tilfeingi í víðasta týdningi, hvussu tað skal verða gagnnýtt.</s>
                <s xml:id="nsxrq2bhng">T.e. at fiskiskapur og vernd viðvíkjandi havumhvørvinum í Norðuratlantshavi eru tvær tættir av somu søk.</s>
                <s xml:id="pt7bjum2rh">Næsta ráðstevna av hesum slagi verður í Hetlandi í heyst.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="qyrokdbi7y">Landsstýrið samráðist eisini um handilssáttmálar, ið skulu skapa betri karmar um okkara útflutning.</s>
              </p>
              <p>
                <s xml:id="v6x5decknr">Samráðingar hava verið við Ísland um ein sáttmála um fría vøru-, tænastu, kapital- og fólkaferðslu.</s>
                <s xml:id="yo6q3n5i7w">Tá ið vit hava undirritað henda sáttmála, verða Føroyar og Ísland sami innmarknaður, og føroyski heimamarknaðurin verður seks ferðir størri enn nú.</s>
              </p>
              <p>
                <s xml:id="pyz4uxih7h">Annað mál, sum leingi hevur verið á skránni, er at fáa í lag sáttmála við Russland.</s>
                <s xml:id="cj6462smg5">Hann skal geva føroyskum útflytarum somu kor á russiska marknaðinum sum íslendskir, norskir og ES útflytarar hava nú.</s>
                <s xml:id="oxj43o4ydh">Væntandi verður hesin sáttmáli undirritaður í heyst.</s>
              </p>
              <p>
                <s xml:id="wmfsojmofp">Vit arbeiða støðugt við at gera handilssáttmála okkara við ES betri.</s>
                <s xml:id="vgy3eoifx5">Í løtuni er serstakliga talan um at fáa hægri tollfríar kvotur fyri pilkaðar rækjur og fyri fiskafóður, umframt føroyskan part á alevropiska upprunaøkinum.</s>
              </p>
              <p>
                <s xml:id="t4qplvg36u">Føroyski parturin í alevropiska upprunaøkinum sær út til endiliga at gerast veruleiki.</s>
                <s xml:id="pjyqgdcjlq">Týdningurin av hesum fer at verða ómetaliga stórur fyri føroyskt vinnulív, serliga fiskaframleiðslu og fiskaútflutning.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="prvpnekdk4">Landsstýrið hevur sett sær fyri at hava ein virknari leiklut í trygdarmálum.</s>
                <s xml:id="uhuupn2hzr">Ikki minst við atliti at yvirtaka løgreglu, marknaeftirlit og tilbúgving.</s>
              </p>
              <p>
                <s xml:id="nqw4snqy6p">Í hesum sambandi var eg fyri stuttum í Brússel og skifti orð við aðalskrivaran í NATO um ymisk viðurskifti viðvíkjandi NATO-málum.</s>
                <s xml:id="puefh7h7hb">Eg gjørdi tá vart við, at Føroyar í sjálvstýristilgongdini gerast virknari í trygdarpolitiskum samanhangi, og at Føroyar vilja hava gott samstarv við NATO.</s>
              </p>
              <p>
                <s xml:id="b7hoozsiy6">At savna føroyingar um eina felagsstøðu til trygdarpolitisk viðurskifti hevur alstóran týdning.</s>
                <s xml:id="lempcqqrkv">Eg fari tí í hesi tingsetu at leggja fram uppskot til samtyktar um føroyskan trygdarpolitikk.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="wrxj4fit7d">Í desember í 2002 fingu vit atlimaskap í altjóða sjóferðslufelagsskapinum IMO.</s>
                <s xml:id="wna7z7adqs">Atlimaskapurin gevur okkum møguleika til beinleiðis at ávirka at fyrireika altjóðasáttmálar og reglugerðir um trygd á sjónum.</s>
              </p>
              <p>
                <s xml:id="vjxzcjituh">Umhvørvisspurningar verða eisini meiri og meiri hildnir at viðvíkja altjóða viðurskiftum.</s>
                <s xml:id="z7iec7ab7i">Sáttmálar, sum verða gjørdir við útlond til tess at fyribyrgja dálking og tryggja eina fjølbroytta nátturu, vaksa støðugt.</s>
                <s xml:id="ilapvj2bkz">Eisini her mugu vit hava virknan leiklut.</s>
              </p>
              <pb n="12" />
              <p>
                <s xml:id="z5xkkjmyiw">Í norðurlendskum samanhangi hava Føroyar søkt um at gerast sjálvstøðugur limur í Norðurlandaráðnum og Norðurlendska Ráðharraráðnum.</s>
                <s xml:id="bmd6noenm5">Støðan nú er, at Føroyar eru limir gjøgnum danska limaskapin, og vit halda, at hetta er ikki virðilig støða.</s>
                <s xml:id="bymgwoncxx">Føroyar fáa nógvan stuðul úr norðurlendska samstarvinum, men vit gjalda ikki okkara part fyri samstarvið.</s>
                <s xml:id="vzakcecb77">Fáa Føroyar sjálvstøðugan limaskap, fáa vit møguleika at samstarva á jøvnum føti við hinar norðurlendsku tjóðirnar.</s>
              </p>
              <p>
                <s xml:id="mrmcepvmuo">Sum liður í at fáa betri samstarv landanna millum havi eg boðið nývaldu politisku leiðarunum fyri Hetland, Orknoyggjar og Hebridurnar at vitja í Føroyum í heyst.</s>
                <s xml:id="yxz7s5hll6">Eisini eru umboð fyri Skotsku stjórnina boðin at vitja, nú Skotland aftur hevur fingið egið ting og egna stjórn.</s>
              </p>
              <p>
                <s xml:id="wb4ysnhoiu">Í november letur Norðurbryggjan í Keypmannahavn upp.</s>
                <s xml:id="tln2qwt5om">Umframt at verða nýggur bústaður hjá sendistovu Føroya í Danmark, verða skrivstovuhøli eisini til onnur endamál í vinnu, fyrisiting og mentan.</s>
                <s xml:id="ic7wyuuvy2">Ferðaráð Føroya og íslendska ferðaráðið fara at hava felagskunningarvirksemi í hesum nýggja portrinum til Útnorður.</s>
              </p>
              <p>
                <!-- TODO: improve formatting -->
                <seg>
                  <hi rend="center">****</hi>
                </seg>
              </p>
              <p>
                <s xml:id="ljqmdch3uk">Landsstýrið hevur sett sær stór og víðfevnd mál, men í samgonguskjalinum er eisini avtalað, at búskaparligi munurin millum inntøkur og útreiðslur á fíggjarlógini skal vaksa positivt á hvørjum ári.</s>
              </p>
              <p>
                <s xml:id="a4u63ypxez">Tí er semja í Landsstýrinum um, at rakstrarútreiðslur landskassans verða 1% lægri í 2004 enn í ár, eins og semja er um at gera samsvarandi lógarbroytingar og dagføra almennu umsitingina.</s>
              </p>
              <p>
                <s xml:id="keuqgxumuh">Skulu vit halda hesa avtalu samgongunnar - og tað skulu vit - verður neyðugt at gera tillagingar í almennu nýtsluni, so at útreiðslur landskassans verða lagaðar til inntøkurnar.</s>
              </p>
              <p>
                <s xml:id="fyoapzppv4">Hetta er fyritreytin fyri at røkka málinum um ein sjálvberandi búskap.</s>
              </p>
              <p>
                <s xml:id="twowfx7vus">Vit kunnu vænta væl minni búskaparvøkstur næstu árini, og tí vera krøvini til komandi fíggjarlóg, at útreiðslurnar vaksa ikki meira enn inntøkurnar.</s>
              </p>
            </div>
            <div>
              <p>
                <seg>
                  <hi rend="italic">Harra formaður,</hi>
                </seg>
              </p>
              <p>
                <s xml:id="uo5svhigun">Hóast eg havi roynt at fáa breiða politiska undirtøku í málum, ið sum frálíður hava stóran týdning fyri samfelagið, má ásannast, at hetta hevur ikki eydnast serliga væl.</s>
                <s xml:id="mvpcgwomeq">Eg havi helst mín part av skyldini, men staðfestast má, at politiska skipanin enn ikki er búgvin til eitt slíkt samstarv.</s>
              </p>
              <p>
                <s xml:id="wvtv5jnzi6">Tað er mín vón, at tíðin fer at arbeiða fyri hesum.</s>
                <s xml:id="p6pgyghyem">Tí stórmál liggja fyri framman at loysa.</s>
              </p>
              <p>
                <s xml:id="yoohntxvnr">Eg vóni, at vit kunnu leggja til viks øll persónlig áhugamál og taktiskar politiskar neisir, fyri saman at fremja grundleggjandi lóggávu, sum røkkur langt inn í framtíðina, landi og fólki okkara at gagni.</s>
              </p>
              <p>
                <s xml:id="lvcfic45sd">Við hesum ynski eg øllum eina góða tingsetu og eina góða ólavsøku.</s>
              </p>
            </div>
          </div>
        </div>
        <pb n="12" />
        <div type="chapter">
          <head rend="bold center">Partur II</head>
          <div>
            <head rend="bold">Stjórnar- og Uttanríkismál</head>
            <div>
              <head rend="bold">Sjálvstýrismál</head>
              <p>
                <s xml:id="jlkzrghgft">Síðan landsstýrið fór undir endurskoðaðu tilgongdina um sjálvstýri Føroya fólks, hevur løgmaður arbeitt miðvíst við at fáa burtur allar forðingar til tess at røkka hesum máli.</s>
                <s xml:id="vaxjpqdz4u">Løgmaður og danski forsætisráðharrin settu av álvara sjøtil á arbeiðið, tá ið teir í januar í 2002 samdust um grundarlagið undir hesi tilgongd.</s>
              </p>
              <p>
                <s xml:id="cqaumgm4s7">Í juni mánaði í ár vóru fyrireikingarnar á embætisstigi komnar so mikið áleiðis, at løgmaður og danski forsætisráðharrin samdust um meginreglurnar fyri einum uppskoti til yvirtøkulóg, ið skal leggjast fyri ávikavist Løgtingið og Fólkatingið í hesi tingsetu við gildiskomu á ólavsøku í 2004.</s>
              </p>
              <p>
                <s xml:id="xktrr2cujd">Við hesi yvirtøkulóg og heimastýrislógini kunnu Føroyar yvirtaka øll málsøki, undantikin øki, sum hava beinleiðis við føroyskt fullveldi at gera.</s>
                <s xml:id="wezm3kocsi">Hini málsøkini koma undir føroyskt ræði, tá ið yvirtøkulógin fær gildi, ella tá ið føroyski myndugleikin avger tað.</s>
              </p>
              <p>
                <s xml:id="rn3xzwm26j">Tá ið yvirtøkulógin er komin í gildi, stendur tað til føroyska myndugleikan at gera av ferðina á sjálvstýristilgongdini.</s>
              </p>
              <p>
                <s xml:id="ks4kyzbwoz">Løgmaður leggur stóran dent á, at yvirtøkurnar verða væl fyrireikaðar.</s>
                <s xml:id="e5url6s25q">Hann hevur tí skipað so fyri, at hvør landsstýrismaður sær fyrireikar yvirtøkurnar á sínum øki í samráð við danska ráðharran við somu málum.</s>
                <s xml:id="saus6k3qkm">Til tess at tryggja at komið verður á mál, hevur løgmaður ásett neyva mannagongd fyri, hvussu hann fylgir við og samskipar yvirtøkurnar.</s>
              </p>
              <p>
                <s xml:id="pzddsiyrej">Støðan í einstøku yvirtøkumálunum í hesi frágreiðing verða lýstar undir einstøku málsøkjunum.</s>
              </p>
            </div>
            <div>
              <head rend="bold">Samskipan at vera uppi í altjóða samstarvi</head>
              <p>
                <s xml:id="aquvdelx2m">Danski forsætisráðharrin hevur mælt til, at lóg verður smíðað, ið gevur Føroyum møguleika at umboða seg sjálvar í sambandi við onnur lond í øllum málum, sum beinleiðis viðvíkja føroyskum áhugamálum.</s>
                <s xml:id="hxffcljtin">Løgmaður tekur undir við hesum, og farið verður undir at fyrireika slíka lóg í heyst.</s>
              </p>
              <p>
                <s xml:id="mvxd7kz6a5">Arbeitt verður við at menna ein virknari føroyskan altjóða leiklut í ávísum týðandi stovnum og sáttmálum á fiskivinnuøkinum og viðvíkjandi havumhvørvinum.</s>
              </p>
              <p>
                <s xml:id="f6osexkuoe">Atlimaskapur Føroya í IMO er nýggj og spennandi avbjóðing fyri sjálvstøðugum samstarvi á altjóða stigi um sjóvinnumál og um at verja havumhvørvið.</s>
                <s xml:id="k3ef67shir">Atlimaskapurin í IMO kann verða fyrimynd í sambandi við føroyskan atlimaskap í øðrum ST-samanhangi, sum Matvøru- og Landbúnaðarfelagsskapur Sameindu Tjóða, FAO, og Útbúgvingar-, Vísindaog Mentanarfelagskapur Sameindu Tjóða, UNESCO.</s>
              </p>
              <pb n="14" />
              <p>
                <s xml:id="qprzgfad5a">Í Norðurhøvum er eitt kervi av felagsskapum fyri millumtjóðasamstarv um havtilfeingi og havumhvørvi.</s>
                <s xml:id="c2tor5x7z3">Samstarvið um havumhvørvisvernd í Norðurhøvum, OSPAR, krevur neyvari samskipan í Føroyum millum umhvørvismál og fiskivinnumál.</s>
              </p>
              <p>
                <s xml:id="wzebh35upd">Í Jóhannesborg í fjør heyst vóru Føroyar á heimsráðstevnu Sameindu Tjóða um burðardygga menning.</s>
                <s xml:id="lqmwkeryka">Á hesi ráðstevnu varð samtykt gjørd um stevnumið fyri burðardygga menning.</s>
                <s xml:id="mf5i4pvere">Løgmansskrivstovan hevur skipað ein bólk við umboðum úr ráðunum, Føroya Kommunufelagi og Kommunusamskipan Føroya, sum skal arbeiða við meginreglum og ásetingum um burðardygga menning.</s>
              </p>
            </div>
            <div>
              <head rend="bold">Trygdar- og verjumál</head>
              <p>
                <s xml:id="byzrzvafnl">Í hesi tingsetu ætlar løgmaður at fáa eina viðgerð á Løgtingi um føroyskan trygdarpolitikk.</s>
                <s xml:id="mhswp4eu6w">Tinglimir hava víst áhuga fyri einum aðalorðaskifti um trygdarpolitisk mál, og slíkt orðaskifti kann gerast meira viðkomandi og ítøkiligt, um miðað verður eftir eini løgtingssamtykt.</s>
                <s xml:id="sngdchdr6g">Tíðin er komin, at vit sjálvi taka størri ábyrgd á økinum og av tí eisini okkara part av skyldunum.</s>
                <s xml:id="ww4psgi2xi">Ágangur nú á døgum, serstakliga frá yvirgangi, hevur við sær, at Føroyar eiga at hava virknari leiklut í trygdarmálum og ikki minst við atliti at fyrireikingum okkara at taka heim myndugleikan yvir løgreglu, marknaeftirliti og tilbúgving.</s>
              </p>
              <p>
                <s xml:id="uadhyfvwvr">Sum liður í einum virknari føroyskum leikluti í trygdarmálum var løgmaður í juni mánaði í Brússel og skifti orð við NATO-aðalskrivaran um ymisk viðurskifti viðvíkjandi NATO.</s>
                <s xml:id="vyo4pyc2em">Løgmaður gjørdi tá vart við, at Føroyar í sjálvstýristilgongdini gerast virknari í trygdarpolitiskum samanhangi, og at Føroyar vilja hava gott samstarv við NATO.</s>
              </p>
            </div>
            <div>
              <head rend="bold">Løgmansfundir</head>
              <p>
                <s xml:id="iau2kcjapw">Til tess at styrkja samskipanina við arbeiði landsstýrisins hevur løgmaður seinasta árið skipað fyri serstøkum fundum við landsstýrismenninar hvør sær.</s>
                <s xml:id="abhjccxnrb">Endamálið við hesum fundum er at skifta orð um politiskar ætlanir og onnur viðurskifti á økinum og at umrøða tvørgangandi mál.</s>
                <s xml:id="rfmlfm6jjw">Á henda hátt kann løgmaður støðugt fylgja við og verða kunnaður um ætlanir og politikkin á einstaka økinum, samstundis sum betri grundarlag verður fyri at tryggja ein heildarpolitikk.</s>
              </p>
            </div>
            <div>
              <head rend="bold">Einskiljingar</head>
              <p>
                <s xml:id="ficprjhiid">Í eina tíð hevur verið arbeitt við at fyrireika at einskilja fyritøkur landsins, sum virka í kappingarkendum vinnugreinum.</s>
                <s xml:id="tnfxcedix3">Til tess at tryggja undirtøku fyri arbeiðnum hevur løgmaður sett politiskan bólk mannaður við løgmanni og landsstýrismonnunum í ávikavist vinnumálum, fíggjarmálum og løgmálum.</s>
                <s xml:id="q4rvwy3yki">Teirra vegna er ein embætisnevnd sett at fyrireika arbeiðið fyrisitingarliga.</s>
                <s xml:id="xnbacw3jwb">Uppskot um leiðreglur um, hvussu mannagongdin skal verða, tá ið fyritøka hjá landinum verður einskild, er gjørd.</s>
                <s xml:id="wdwhwmy7wm">Høvuðsreglan er, at allar ætlanir at einskilja verða lagdar fyri Løgtingið til støðutakan.</s>
                <s xml:id="pi4vnagm2u">Er undirtøka fyri einum uppskoti at einskilja, verður arbeiðið framt samsvarandi leiðreglunum.</s>
              </p>
            </div>
            <div>
              <head rend="bold">Eftirlønir</head>
              <p>
                <s xml:id="ce6olqr75v">Løgmaður setti í fjør sjøtil á at samskipa arbeiðið at gera nýggja eftirlønar- og pensjónsskipan.</s>
                <s xml:id="jvzjxaqcq5">Arbeiðsbólkur við umboðum frá arbeiðstakarum og arbeiðsgevarum, ið skal lýsa karmarnar um nýggja eftirlønar- og pensjónsskipan, er um at verða settur.</s>
              </p>
              <pb n="15" />
              <p>
                <s xml:id="zf5w6stb2q">Hetta snýr seg um stórarbeiði, sum væntandi verður drúgt.</s>
                <s xml:id="tbnzo2c6wa">Tað er ógvuliga umráðandi, at rættilig gongd kemur á málið, tí stórur misjavni er, hvussu fólk verða tryggjað í aldurdóminum.</s>
                <s xml:id="tqqjb4omws">Tað er eisini týdningarmikið, at uppskotið er so mikið væl gjøgnumarbeitt hjá øllum pørtum, at stór semja er um at seta tað í verk.</s>
                <s xml:id="u6z2n3pzg7">Tá ið arbeiðsbólkurin hevur handað løgmanni álitið, og víðfevnd politisk undirtøka er fyri tí, fáa avvarðandi landsstýrismenn tað at nýta sum grundarlag, tá ið teir evna til lógaruppskot fyri sítt málsøki.</s>
              </p>
            </div>
            <div>
              <head rend="bold">Norðurbryggjan</head>
              <p>
                <s xml:id="a66s23xkhm">Í november í ár verður Norðurbryggjan formliga latin upp.</s>
                <s xml:id="sbjcmulzkp">Føroyski parturin verður umleið túsund fermetrar til støddar.</s>
                <s xml:id="mf2tawgzb7">Umframt at verða nýggur bústaður hjá sendistovu Føroya í Danmark, verða skrivstovuhøli til onnur endamál í vinnu, fyrisiting og mentan.</s>
                <s xml:id="eosnzqmyea">Á Norðurbryggjuni verða eisini stór felagsøki, ið skulu verða nýtt til mentanartiltøk, ráðstevnur og framsýningar.</s>
                <s xml:id="soxknezcaw">Í húsinum verður matstova, kaffistova, veitsluhøli og móttøka við kunningarvirksemi um Føroyar, Ísland og Grønland.</s>
              </p>
            </div>
            <div>
              <head rend="bold">Uttanríkishandil</head>
              <p>
                <s xml:id="ave5p3ukyn">Eitt av stóru málunum í farnu tingsetu var at fáa í lag neyvari samstarv við næsta granna okkara Ísland.</s>
                <s xml:id="fe6lpo6khb">Í hesum sambandi avráddu íslendski uttanríkisráðharrin og løgmaður at fara undir samráðingar um at fremja tey fýra frælsini fyri ávikavist vørur, tænastur, kapital og fólk í samvinnuni millum Føroyar og Ísland.</s>
                <s xml:id="tp5yepo6ft">Samráðingar á embætisstigi hava verið, og stavváttaður sáttmáli er til skjals.</s>
                <s xml:id="ii623qtwf2">Sáttmálin er nú til politiska viðgerð í uttanlandsnevndini, og verður hann góðkendur, verður hann undirritaður av løgmanni og íslendska uttanríkisráðharranum og síðan lagdur til góðkenningar í Løgtinginum.</s>
              </p>
              <p>
                <s xml:id="jnk25wb7sz">Annað stórmál á skránni er at fáa í lag sáttmála við Russland.</s>
                <s xml:id="gyiurru3r6">Sáttmálin fer at geva føroyskum útflytarum somu kor á russiska marknaðinum, sum íslendskir, norskir og ESútflytar hava.</s>
                <s xml:id="zrqf5irrmw">Málið liggur í russiska uttanríkisráðnum til endaliga politiska støðutakan.</s>
              </p>
              <p>
                <s xml:id="etadkmtkod">Støðugt verður virkað fyri at gera handilssáttmála okkara við ES betri.</s>
                <s xml:id="ouysyebeal">Í løtuni eru serstakliga trý áleikandi mál: størri tollfríar kvotur fyri pilkaðar rækjur og fyri fiskafóður, umframt at Føroyar verða í alevropiska upprunaøkinum.</s>
                <s xml:id="pohmi3e342">Føroyar gjørdust heilsufrøðiligt mark hjá ES móti triðjalondum í 2000.</s>
                <s xml:id="qzqsbywbk2">Hetta hevði avleiðingar fyri samhandil Føroya við Ísland og Noreg.</s>
                <s xml:id="pd2dcvnpty">Av tí at Ísland og Noreg hava slíkar skipanir við ES, fór Løgmansskrivstovan beinanvegin at kanna møguleikarnar fyri at loysa málið tøkniliga.</s>
                <s xml:id="dyv4rghfao">Um jóltíðir varð málið loyst millum teir fýra partarnar við sínámillum yvirlýsingum millum Føroya og ávikavist Íslands og Noregs.</s>
                <s xml:id="qpr2iasdnt">Ísland hevur ikki tikið á seg landbúnaðarpartin av heilsufrøðiliga samstarvinum í ES, og tí verður neyðugt at seta eina marknaeftirlitsstøð fyri hesar vørur úr Íslandi á stovn.</s>
              </p>
            </div>
            <div>
              <head rend="bold">Menningarhjálp</head>
              <p>
                <s xml:id="zdj5mtjcp7">Menningarhjálp er higartil latin fleiri verkætlanum.</s>
                <s xml:id="vnaskdjmad">Føroyar veittu Afganistan slakar tríggjar milliónir krónur í neyðhjálp í fjør, eins og hjálp varð latin Rumenia.</s>
                <s xml:id="bwb32ecvjw">Føroyar hava í ár veitt Rumeniahjálpini 50.000 krónur, og 250.000 krónur verða latnar til at byggja upp Irak.</s>
              </p>
            </div>
            <div>
              <head rend="bold">Havrættar- og marknamál</head>
              <p>
                <s xml:id="h2vjnppmfo">Løgtingið hevur samtykt at taka undir við, at Danmark staðfestir Havrættarsáttmála Sameindu Tjóða frá 1982 at galda fyri Føroyar, og Fólkatingið samtykti stutt eftir at taka undir við slíkari staðfesting.</s>
                <s xml:id="gnk5kgoroy">Danmark staðfestir væntandi Havrættarsáttmálan seinni í ár.</s>
              </p>
              <pb n="16" />
              <p>
                <s xml:id="e6lrho2cl2">Semja varð gjørd við Ísland í 2002 um meginreglurnar fyri marknasáttmála, sum væntandi verður staðfestur í formligum líki í hesum ári.</s>
              </p>
              <p>
                <s xml:id="yvtbeqs76q">Landgrunnurin uttan fyri 200 fjórðingamarkið verður róptur ytri landgrunnurin.</s>
                <s xml:id="sapimex57d">Norðanvert markið er havbotnur og undirgrund, sum Føroyar, Ísland og Noreg hava áhuga í.</s>
                <s xml:id="dthczklwpw">Sunnanvert markið er havbotnur og undirgrund út á Hattonbankan og Rockallbankan, sum Føroyar, Ísland, Bretland og Írland kanna sær.</s>
                <s xml:id="lnlq4wcx5m">Óformligt samskifti er millum partarnar um hesar víðu leiðir.</s>
              </p>
              <p>
                <s xml:id="mmcf5xhx5a">Til tess at styrkja próvførsluna fyri krøvum okkara til ytra landgrunnin vantar okkum at gera fleiri vísindaligar kanningar viðvíkjandi jarðfrøði og øðrum.</s>
                <s xml:id="dfce4qkedv">Vit eru í samstarvi við danskar myndugleikar farin undir at fyrireika slíkar kanningar, og fer kanningararbeiðið í ávísum førum helst at byrja longu í ár.</s>
                <s xml:id="nri6gcfq4n">Felags føroyskur danskur stýrisbólkur við Føroyum á odda er skipaður at standa fyri kanningunum kring Føroyar.</s>
                <s xml:id="chwepnmpaz">Havrættarsáttmálin frá 1982 fer at verða týdningarmikil fyri krøv okkara til ytra landgrunnin.</s>
              </p>
            </div>
            <div>
              <head rend="bold">Samstarv við grannar okkara</head>
              <p>
                <s xml:id="mx2nt4jvsi">Seinastu árini hava stjórnarleiðararnir í útnorðuri møtst á toppfundum at umrøða viðurskifti av felags áhuga og týdningi og fyri at styrkja samstarvið landanna millum.</s>
                <s xml:id="yrflcsbk2w">Seinasti toppfundur var í fjør summar, tá ið íslendski forsætisráðharrin, grønlendski landsstýrisformaðurin og Føroya løgmaður møttust í Føroyum.</s>
                <s xml:id="tchvnj5h5k">Á sama hátt møtast danski forsætisráðharrin, grønlandski landsstýrisformaðurin og Føroya løgmaður eina ferð um árið á ríkisfundum at umrøða viðurskifti av felags áhuga.</s>
              </p>
              <p>
                <s xml:id="rd6246gut7">Føroyar og Ísland hava leingi strongt á at fáa Norðurlond ikki bara at samstarva eystureftir og við ES, men eisini við okkara grannaøki fyri sunnan og vestan, tey eru Skotland, Hetland, Orknoyggjar, Ný Fundland og onnur kanadisk øki.</s>
                <s xml:id="hp4yagg6jk">Í 2001 setti landsstýrið sjøtil á við at stíla fyri norðuratlantsráðstevnu um havumhvørvi og á burðardyggam hátt at gagnýta havsins tilfeingi.</s>
                <s xml:id="oip3w55zac">Næsta ráðstevna av hesum slag verður í Hetlandi í oktober í ár.</s>
                <s xml:id="ledrwk7ua3">Tilgongdin fer vónandi at seta altjóðakikaran á norðuratlantsøkið og geva íblástur til at fremja ítøkiligar samstarvsætlanir um sjómørk.</s>
              </p>
              <p>
                <s xml:id="atefungka4">Sum liður í at fáa betri samstarv landanna millum, hevur løgmaður boðið nývaldu politisku leiðarunum fyri Hetland, Orknoyggjar og Hebridurnar at vitja í Føroyum í heyst.</s>
                <s xml:id="nbhpgzkt7r">Nú ið Skotland aftur hevur fingið egið ting og egna stjórn, gevur hetta okkum betri møguleikar fyri størri politiskum samstarvi við Skotland.</s>
                <s xml:id="vjlhldavo3">Løgmaður hevur tí eisini boðið umboði fyri skotsku stjórnina at vitja í Føroyum.</s>
              </p>
              <p>
                <s xml:id="bigxafjypa">Landsstýrið heldur tað somuleiðis vera týdningamikið at styrkja beinleiðis samstarvið við næsta granna okkara Bretland, har ið fólkatalið er 60 mió., og sum er ein týdningarmikil marknaður fyri føroyskar vørur.</s>
              </p>
            </div>
          </div>
          <div>
            <head rend="bold">Búskaparmál</head>
            <div>
              <p>
                <s xml:id="qnul2gfjm6">Føroyski búskapurin hevur seinastu árini verið í einum hákonjunkturi, sum hæsar av nú.</s>
                <s xml:id="xowis2qnqw">Hákonjunktururin hevur tó ikki verið so stórur sum konjuktururin í 1980-árunum, tí ein stórur partur av vøkstrinum hevur stavað frá, at búskapurin hevur vunnið inn aftur tað, sum hann ikki megnaði í búskaparkreppuni í 1990-árunum.</s>
              </p>
              <pb n="17" />
              <p>
                <s xml:id="dyqpipcwtz">Ein avgerandi munur á støðuni nú og í 1980-árunum er eisini, at uttanlandsskuldin er burtur, at landskassaskuldin verður avdrigin, at veðhøldini eru nærum burtur, at íløgurnar nú eru í somu legu, sum í ídnaðarlondunum í Vesturheiminum, og at fiskivinnan ber seg uttan rakstrar- og íløgustuðul.</s>
              </p>
              <p>
                <s xml:id="ydryc7zwez">At hákonjunktururin hæsar av, sæst aftur við tað, at drívmegin í stóra vøkstrinum er minkað.</s>
                <s xml:id="n55djbqoz2">Nettotilflytingin er minkað, og útflutningurin minkar meira enn innflutningurin.</s>
                <s xml:id="t7m2rona7m">Eisini eru kreppa og vánalig útlit í pørtum av vinnuni.</s>
                <s xml:id="yvgr2lulhf">Stórir trupulleikar eru í alivinnuni, og í løtuni eru útlitini vánalig, soleiðis er eisini í rækjuvinnuni.</s>
              </p>
              <p>
                <s xml:id="kft5oui3ll">Niðanfyri verður við dagførdum hagtølum greitt frá, hvussu gongdin hevur verið og er í búskapinum í løtuni.</s>
              </p>
            </div>
            <div>
              <head rend="bold">Bruttotjóðarúrtøka</head>
              <p>
                <s xml:id="hhb22d3oee">Árligi miðalvøksturin í BTÚ í vanligum prísum frá 1980 til 2003 hevur verið millum 6 og 7%, men gongdin hevur verið ómetaliga ójøvn við stórum sveiggjum hesi árini.</s>
                <s xml:id="lgkcu2j64d">BTÚ var í 2002 104% meiri enn í 1993, men bara 55% meiri enn í 1988.</s>
                <s xml:id="zlnxqxgfy4">Sum dømi um ómetaliga ójavna búskaparvøkstur kann nevnast, at vøksturin í BTÚ var 21% í 1983 og -9% í 1993.</s>
              </p>
              <p>
                <s xml:id="a4qctd5o7f">Í 2002 var vøksturin 9,5% í BTÚ, sum var 10,4 mia. kr.</s>
                <s xml:id="h52uwjpgkf">Í ár verður vøksturin í búskapinum mettur til 3,6%, og BTÚ verður sostatt umleið 10,8 mia. kr. í 2003.</s>
              </p>
            </div>
            <div>
              <head rend="bold">Fólkatal</head>
              <p>
                <s xml:id="ow6jxvxaoc">Ein partur av vøkstrinum, sum hevur verið í búskapinum seinastu árini, stavar frá stóru fólkatilflytingini og av tí øktu arbeiðsmegini.</s>
              </p>
              <p>
                <s xml:id="l2cufd7s5b">Um árslok 2002 var fólkatalið í Føroyum 47.704.</s>
                <s xml:id="fmqqjqzr3h">Nettotilflytingin í 2002 hevur verið eitt sindur minni enn árini frammanundan.</s>
                <s xml:id="bl4a4xd4kn">Í 2002 var nettotilflytingin 408 fólk.</s>
                <s xml:id="plcoamcq5m">Í 2001 var hon 560 og 462 í 2000.</s>
                <s xml:id="rchpsbq4wx">Í 2002 var størsti vøksturin í fólkatalinum í Tórshavnarøkinum, men lutfalsligi størsti vøksturin var í Klaksvíkar- og Vágaøkinum, og í Suðuroy var ein lítil minking.</s>
              </p>
              <p>
                <s xml:id="vtav7a4aol">Í ár verður fólkavøksturin mettur at verða nakað tann sami sum í fjør, og tí verður fólkatalið í Føroyum mett til um 48.400 um árslok í ár.</s>
              </p>
              <p>
                <s xml:id="l7vy6mbson">Samstundis sum nettotilflytingin hevur verið stór seinastu árini, er arbeiðsloysið minkað niður í nærum einki.</s>
                <s xml:id="cr7kbfipyv">Arbeiðsloysið var mest í 1993, tá ið 19% av arbeiðsmegini einki arbeiði høvdu.</s>
                <s xml:id="t63omapk4o">Arbeiðsloysið var 2,6% í 2002 og hevur higartil í ár verið nakað minni enn í fjør.</s>
                <s xml:id="iykc7jj4tn">Talið viðvíkjandi arbeiðsleysum er sostatt fallið úr 4.300 í 1993 niður í 657 fólk í 2002, samstundis sum fólkatalið er vaksið 2.355 fólk.</s>
              </p>
            </div>
            <div>
              <head rend="bold">Løngjaldingar</head>
              <p>
                <s xml:id="evky3krcft">Stóri vøksturin í løngjaldingunum seinastu árini er steðgaður í 2003.</s>
                <s xml:id="uklzwmqfow">Vøksturin í løngjaldingunum síðan 1998 hevur ligið úr 7% upp í næstan 14% í 2001, tá ið hann var mestur.</s>
                <s xml:id="n3dbrift3t">Vøksturin í løngjaldingunum fyrru helvt av 2003 var bara gott 1%.</s>
                <s xml:id="d63vko7ylg">Drúgva verkfallið á privata arbeiðsmarknaðinum hevur sjálvandi eisini havt sína ávirkan á vøksturin í løngjaldingunum.</s>
              </p>
              <pb n="18" />
              <p>
                <s xml:id="ydvjqsa5qr">Mesti vøksturin í løngjaldingunum í 2002 var í byggi-, samskiftis- og privatu tænastuvinnunum, har hann var 12,1%.</s>
                <s xml:id="ih3rv6sl5y">Almennu tænasturnar høvdu næstmesta vøksturin, sum var 8,6%, og minsti vøksturin var í framleiðsluvinnunum, har var hann 4,6%.</s>
              </p>
              <p>
                <s xml:id="c56pv6675y">Í fyrru helvt í ár minkaðu lønútgjaldingarnar í høvuðsframleiðsluvinnuni nógv.</s>
                <s xml:id="fw4sz7nq76">Lønútgjaldingarnar í fiskiskapi minkaðu næstan 13% og í aling og fiskavirking næstan 4% samanborið við somu tíð í fjør.</s>
                <s xml:id="pexiyd3523">Lønútgjaldingarnar í heimaframleiðsluvinnunum vuksu 4% og almennu lønirnar góð 6% samanborið við somu tíð í fjør.</s>
              </p>
            </div>
            <div>
              <head rend="bold">Innflutningur</head>
              <p>
                <s xml:id="fmlur4ryjj">At hákonjunktururin hevur verið mest, sæst eisini aftur í innflutningshagtølunum.</s>
                <s xml:id="g7ey4jnctd">Í 2002 var virðið á innflutninginum fyrstu ferð í nógv ár minni, enn fyrraárið.</s>
                <s xml:id="subrrntlml">Innflutningurin var umleið 6% minni í 2002 enn í 2001.</s>
                <s xml:id="ohngqz7jq4">Verkfallið á privata arbeiðsmarknaðinum, tá ið so at siga eingin vøra kom til landið í ein heilan mánað, órógvar myndina fyrra hálvár í ár, samanborið við somu tíð í fjør, og tí er tað í løtuni torført at gera eina meting av øllum innflutninginum í ár samanborið við í fjør.</s>
              </p>
              <p>
                <s xml:id="uoec5rnsxv">Stór minking var í innflutninginum av rávørum, fóðri, maskinum og aðrari útgerð til vinnuna, sum er orsøkin, at innflutningurin minkaði í 2002.</s>
                <s xml:id="lstrthfkiv">Vøkstur var tó framvegis í innflutninginum til byggivinnuna og í innflutninginum viðvíkjandi nýtsluvørum.</s>
                <s xml:id="wwqncdtea6">Innflutta brennievni var væl minni í 2002, men hetta komst av, at miðalprísurin á brennievni á heimsmarknaðinum var minni í 2002 enn í 2001.</s>
              </p>
            </div>
            <div>
              <head rend="bold">Útflutningur</head>
              <p>
                <s xml:id="ztk3dats23">Stórur vøkstur hevur verið í útflutningsvirðinum á hvørjum árið fram til 2001, men í 2002 minkaði útflutningurin 4%.</s>
                <s xml:id="pak4dp5qeg">Fram til 2001 var útflutningsvøksturin størstur í útfluttum óvirkaðum fiski, saltaðum fiski og øðrum fiskavørum.</s>
                <s xml:id="fttju2xxhk">Síðan er broyting komin í útflutningssamansetingina, soleiðis at ein lutfalsliga størri partur av fiskaútflutninginum nú er óvirkaður fiskur.</s>
                <s xml:id="ttmwbhszfp">Hetta sæst eisini aftur í útflutningstølunum fyri 2002.</s>
                <s xml:id="asprysllrx">Útflutningurin minkaði í næstan øllum vørubólkunum, uttan ísaðum og frystum fiski.</s>
              </p>
              <p>
                <s xml:id="xuxbhvgpzz">Í verkfallinum á privata arbeiðsmarknaðinum í mai lá størsti parturin av útflutningsvinnuni lamin, og í nøkrum pørtum av útflutningsvinnuni eru tíðirnar ikki so góðar, og útlitini eru vánalig í løtuni, t.d. í alivinnuni og rækjuútflutningsvinnuni.</s>
                <s xml:id="ggsrp5qypo">Tað er tí ilt at meta um, hvussu útflutningurin verður í ár.</s>
              </p>
            </div>
            <div>
              <head rend="bold">Handilsjavni</head>
              <p>
                <s xml:id="jqj3d5toav">Virðið á føroyska útflutninginum hevur verið meiri enn virðið á innflutninginum síðan 1989, skip ikki eru tald uppí.</s>
                <s xml:id="uasok5uh2p">Verða skipini tald uppí, so var hall á handilsjavnanum í 1999 og 2000.</s>
                <s xml:id="c7cfzghoia">Avlopið á handilsjavnanum var 211 mió. kr. í 2002, og í ár verður mett, at tað framvegis verður avlop á handilsjavnanum, tá ið skip ikki eru tald uppí, hóast at tað minnið enn í fjør.</s>
              </p>
              <p>
                <s xml:id="xhxyxj25ut">Úrslitið á handilsjavnanum kann broytast nógv einstøku árini, og tí skulu úrslitini á handilsjavnanum einstøku árini verða tulkað við fyrivarni.</s>
                <s xml:id="dgzqqnuqok">Áhaldandi stremban eftir at hava avlop á handilsjavnanum er ikki eitt mál í sjálvum sær, tí tað merkir, at innlendis vælferðin kundi verið betri.</s>
                <s xml:id="rqxzq4fozg">Avlop á handilsjavnanum er bara gagnligt, um avlopið ber í sær meiri nýtslu seinni.</s>
              </p>
            </div>
            <div>
              <head rend="bold">Uttanlandsskuld</head>
              <p>
                <s xml:id="dumnoewsml">Ein avgerandi og týdningarmikil munur á hákonjunkturinum í 1980-árunum og tí, sum nú hevur verið, er, at í 1980-árunum vaks uttanlandsskuldin, men nú eiga føroyingar nettoáogn uttanlands, sum verður mett til umleið 4 mia. kr.</s>
                <s xml:id="e2qpi4girx">Landskassaskuldin uttanlands er framvegis stór, men hon verður nú avdrigin.</s>
                <s xml:id="qtrjcokc6e">Landskassin letur heldur ikki longur veðhald fyri íløgur í privatu vinnuni.</s>
              </p>
            </div>
            <div>
              <head rend="bold">Landskassin</head>
              <p>
                <s xml:id="uoja4jwkwp">Árliga avlop landskassans er vaksið nógv, síðan rættiligur vøkstur kom aftur í búskapin í 1996.</s>
                <s xml:id="ze246fophf">Í 2001 var avlopið fyri avdráttir 697 mió. kr. og í 2002 næstan 191 mió. kr.</s>
                <s xml:id="rphl6fu2sd">At avlopið er so nógv minkað kemst av, at heildarveitingin varð minkað 356 mió. kr. í 2002.</s>
              </p>
              <p>
                <s xml:id="rvsptqpnc6">At fastfrysta heildarveitingina frá danska ríkiskassanum og at vøksturin minkar í virkseminum í landinum hava við sær, at avlopið í ár eisini verður minni enn árini frammanundan.</s>
                <s xml:id="ul6p7ezrd2">Inntøkur landskassan vóru nakað minni fyrru helvt av 2003 enn sama tíðarskeið ári fyri.</s>
                <s xml:id="drhw6kj5kr">Tað minni virksemið og skattalættin, sum er umleið 50 mió. kr. í ár, er høvuðsorsøkin, at inntøkur landskassans verða minni.</s>
              </p>
              <p>
                <s xml:id="lrvjgnc6jw">Gjaldførið ella innistandandi hjá landskassanum í Landsbankanum er nú umleið hálva triðju milliard kr., og skuldin hjá landskassanum var í juni í ár 4,25 mia. kr.</s>
                <s xml:id="fdhtow7njy">Av teimum vóru umleið 400 mió. kr. skuld í Føroyum, og hinar vóru skuld til danska ríkið.</s>
              </p>
            </div>
            <div>
              <head rend="bold">Yvirtøkur á málsøkjunum hjá Fíggjarmálaráðnum</head>
              <p>
                <s xml:id="xw5dh4z2pc">Farið er undir arbeiðið at fyrireika yvirtøkur á fíggjarøkinum.</s>
                <s xml:id="c5r7e7bm7z">Í august fara landsstýrismaðurin í fíggjarmálum og danski vinnu- og búskaparmálaráðharrin at hava fund um, hvussu arbeiðið verður skipað.</s>
              </p>
            </div>
          </div>
          <div>
            <head rend="bold">Løgmál</head>
            <div>
              <p>
                <s xml:id="pg7fglx2p2">Løgmálaráðið hevur nú virkað í eitt gott ár.</s>
                <s xml:id="aq7mkjegri">Høvuðsmálið er at fáa tann partin av fólkaræðinum, sum í øldir hevur ikki verið føroyskur, á føroyskar hendur – tann parturin er dømandi valdið og rættartrygdin.</s>
              </p>
              <p>
                <seg>Tí hevur Løgmálaráðið fjøltáttaðar uppgávur, har tær størstu í løtuni eru, at:</seg>
                <!-- TODO: extract sentences -->
                <list rend="bullet">
                  <item>styrkja rættartrygdina, rættarfatanina og rættarkensluna og í einum føroyskum rættarsamfelagi</item>
                  <item>bøta um lógarsmíðið og krøvini til gott lógarsmíð</item>
                  <item>bøta um fatanina av samsvarinum um gott lógarsmíð</item>
                  <item>eftirkanna og eftirmeta lógarsmíðið hjá Landsstýrinum</item>
                  <item>fáa dómsvald, løgreglu, ákæruvald, revsirætt, fongsulsverk, kriminalsforsorg, persónsrætt og útlendingamál á føroyskar hendur</item>
                  <item>fyrisita nýggju økini</item>
                  <item>fyrisita kommunumál og onnur innanríkismál</item>
                  <item>skipa arbeiðið at smíða føroyska grundlóg</item>
                </list>
              </p>
              <pb n="20" />
              <p>
                <s xml:id="bqnowfl5dm">Hetta arbeiðið setur stór krøv til starvsfólk og at útbúgva starvsfólk, tí tey bæði skulu samráðast og lýsa torfør mál út í æsir til tess at fáa tey á føroyskar hendur, fyrireika lógarbroytingar og nýggja lóggávu, gera seg til reiðar at fyrisita tey og umsita skipanir, ið eru.</s>
                <s xml:id="srjuvfsank">Tí hevur Løgmálaráðið eisini samskifti við løgmálaráð í okkara grannalondum og fer, tá ið starvsfólkaorkan loyvir tí, at senda fólk til onnur løgmálaráð at starvast í stutta tíð.</s>
              </p>
            </div>
            <div>
              <head rend="bold">Føroyska grundlógararbeiðið</head>
              <p>
                <s xml:id="rl2kwfi23m">Landsstýrið hevur sum sítt høvuðsmál at skipa Føroyar sum sjálvstøðugt føroyskt fólkaræðisligt rættarsamfelag.</s>
                <s xml:id="dkhr374ba3">Ein fyritreyt fyri hesum er, at grundleggjandi valdið í føroyska samfelagnum kemur frá føroyska fólkinum.</s>
                <s xml:id="amnrn3wudo">Tí er neyðugt, at føroyska fólkið á fólkaatkvøðu fær høvi at gera av sína rættarstøðu og at áseta, hvørjir karmar skulu verða um føroyska rættarsamfelagið og fólkaræðið.</s>
                <s xml:id="l6h7eno3bf">Í hesum sambandi er grundlógararbeiðið sjálvur bulurin at skipa eitt føroyskt rættarsamfelag á og at áseta valdsbýti og grundleggjandi rættindi og skyldur.</s>
              </p>
              <p>
                <s xml:id="kmtq2zemtz">Í mai í ár kom nýggja løgtingslógin um grundlógarnevnd í gildi.</s>
                <s xml:id="l4ky2lgda6">Har er ásett, at fyri at tryggja ávirkan fólksins á arbeiðið hjá nevndini, skal nevndin lata Landsstýrinum fyribils álit og uppskot til grundlóg í seinasta lagi 25. apríl í 2004 soleiðis, at nevndin kann skipa fyri ummæli, har fólkið, kommunur og áhugabólkar fáa høvi at ummæla arbeiðið hjá grundlógarnevndini – t.d. skipa “várting” í ymsu økjunum, har ein og hvør kann siga sína hugsan.</s>
                <s xml:id="rokrzxjbjb">Harumframt verður í nýggju lógini um grundlógarnevnd ásett, at nevndin skal lata landsstýrinum álit og uppskot til grundlóg í seinasta lagi 25. apríl í 2005.</s>
              </p>
              <p>
                <s xml:id="nzb6tvtvu3">Landsstýrið hevur gjørt arbeiðsumstøðurnar hjá grundlógarnevndini betri, t.d. at fáa nevndini nýggj høli og at samskipa arbeiðið hjá nevndini í neyvum samstarvi við Løgmálaráðið.</s>
                <s xml:id="enl7m3alm3">Við teimum nýggju kørmunum, ið grundlógarnevndin hevur fingið at arbeiða í, skuldi trygd verið fingin fyri, at grundlógarnevndin kann gera eitt dygdargott arbeiði í tíðarkarmi, ið er ásettur sambært lógini.</s>
              </p>
            </div>
            <div>
              <head rend="bold">Yvirtøkur á málsøkjunum hjá Løgmálaráðnum</head>
              <div>
                <p>
                  <s xml:id="iny57gdztp">Yvirtøkurnar í løgmálum eru burturav tey mest víðfevndu økini, ið eftir eru millum Føroyar og Danmark, áðrenn Føroyar verða skipaðar sum sjálvstøðug tjóð.</s>
                </p>
              </div>
              <div>
                <head rend="bold">Løgregla, ákæruvald, rættarskipanin, fongsulsverk og kriminalforsorg</head>
                <p>
                  <s xml:id="dxuayeh5az">Í oktober í 2001 gjørdu landsstýrismaðurin í løgmálum og danski løgmálaráðharrin avtalu um at fara undir fyrireikingararbeiði at taka yvir løgreglu og ákæruvald, rættarskipan, fongsulsverk og kriminalforsorg.</s>
                  <s xml:id="yfkgxji2bw">Ein føroysk og ein donsk embætismannanevnd hava síðan tá arbeitt við málinum, og ein ítøkilig frágreiðing er skrivað.</s>
                  <s xml:id="zfbobogf7t">Arbeiðið er nú komið so væl áleiðis, at tað í heyst kann verða lagt til politiska viðgerð í Føroyum, so ásett kann verða, í hvørji raðfylgju málini skulu koma undir føroyskt málsræði.</s>
                </p>
              </div>
              <div>
                <head rend="bold">Persón-, familju – og arvarættur</head>
                <p>
                  <s xml:id="kqoymrtv3n">Í juni í 2002 gjørdu landsstýrismaðurin í løgmálum og danski løgmálaráðharrin avtalu um at leggja til rættis og fyrireika at taka yvir málsøkið persón-, familju – og arvarætt.</s>
                  <s xml:id="fhlocrni7t">Síðan september í 2002 hava ein føroysk og ein donsk samráðingarnevnd arbeitt við málinum.</s>
                  <s xml:id="rvhjxfn2ag">Arbeiðið er nu komið so væl áleiðis, at eftir summarfrítíðina kann tað verða lagt til politiska viðgerð í Føroyum.</s>
                </p>
              </div>
              <pb n="21" />
              <div>
                <head rend="bold">Útlendingamál</head>
                <p>
                  <s xml:id="rpj27tzzdw">Í januar í 2002 avráddu landsstýrismaðurin í løgmálum og danski ráðharrin í útlendingamálum, at øll útlendingamál skulu koma á føroyskar hendur.</s>
                  <s xml:id="oyix33fcjh">Síðan tá hava ein føroysk og ein donsk embætismannanevnd arbeitt við málinum, og hetta arbeiðið er komið so mikið áleiðis, at tað kann verður lagt til politiska viðgerð í Føroyum í heyst.</s>
                  <s xml:id="hjupkxed2e">Ætlanin er at taka yvir málsøkið, samstundis sum løgreglan verður yvirtikin.</s>
                </p>
              </div>
              <div>
                <head rend="bold">Fjølmiðlaábyrgd</head>
                <p>
                  <s xml:id="g725ybsm3p">Á fundi millum landsstýrismannin í løgmálum og danska løgmálaráðharran í februar í 2003 varð avrátt, at málsøkið, fjølmiðlaábyrgdarmál, skal koma undir føroyskt málsræði.</s>
                  <s xml:id="lg3pabaphz">Danska ríkisstjórnin sigur seg tó ikki kunna lata málsøkið fara undir føroyskt málsræði uttan so, at lógarheimild er fyri tí.</s>
                  <s xml:id="eippczeq7p">Landsstýrið hevur leingi fyrireikað seg til at taka yvir málsøkið.</s>
                  <s xml:id="tiblpakkq3">Í hesum sambandi hevur landsstýrismaðurin í løgmálum gjørt uppskot til løgtingslóg um fjølmiðlaábyrgd, ið ætlanin er at seta í gildi samstundis, sum málsøkið kemur undir føroyskt málsræði, og uppskotið er sent til ummælis hjá hjá teimum, sum varða av tí í Føroyum.</s>
                </p>
              </div>
            </div>
            <div>
              <head rend="bold">Vápnalógin</head>
              <p>
                <s xml:id="tidpcuyapz">Á heysti í 2002 setti Landsstýrið eina nevnd við umboðum frá Føroya Landfúta og Løgmálaráðnum at endurskoða gomlu vápnalógina frá 1969.</s>
                <s xml:id="lshbqgo4ck">Endamálið við arbeiðnum var samstundis at gera uppskot til nýggja vápnalóg, tí gamla lógin er ikki í samsvari við føroyska samfelagið.</s>
              </p>
              <p>
                <s xml:id="zcdohwxxkg">Arbeiðssetningurin hjá nevndini hevur verið at fáa fleiri vápn undir vápnalógini, at fáa øll lóglig vápn skrásett og undir ábyrgd hjá skrásetta, at herða revsiásetingarnar fyri at bróta lógina og at fáa savnað inn tey ólógligu vápnini, sum eru í landinum.</s>
                <s xml:id="jq3zchvzcr">Í arbeiði sínum skal nevndin samstundis taka fyrilit fyri serligu føroysku veiðimentanini og vápnum sum arbeiðsamboðum.</s>
                <s xml:id="mcxmbm7usk">Arbeiðið hevur gingið væl, og nevndin er komin so mikið áleiðis, at uppskotið er farið til ummælis og kann verða lagt fram í hesi tingsetu.</s>
              </p>
            </div>
            <div>
              <head rend="bold">Tinglýsingin</head>
              <p>
                <s xml:id="bydaeg7chz">Málsøkið tinglýsing er føroyskt, men verður sambært avtalu við ríkismyndugleikarnar umsitið hjá ríkismyndugleikunum, í hesum føri Føroya Rættur, ið somuleiðis fær inntøkurnar av tinglýsingini.</s>
                <s xml:id="adysa7m7jy">Í sambandi við at danir broyttu donsku tinglýsingarskipanina til eina elektroniska skipan, bjóðaðu ríkismyndugleikarnir Landsstýrinum at gera somu broytingar í føroysku skipanini.</s>
                <s xml:id="xk6anuwhey">Landsstýrið tók av tilboðnum og legði í framhaldi av hesum fram uppskot á Løgtingi um broytingar í løgtingslógini um tinglýsing.</s>
                <s xml:id="dqxojli3hw">Løgtingið broytti lógina soleiðis, at tinglýsingin skuldi verða atkomilig á alnótini hjá øllum.</s>
                <s xml:id="yxtpksiotp">Tá ið málið var til viðgerðar, boðaðu ríkismyndugleikarnir Løgtinginum frá, at teir eru ikki førir fyri at gera eina tílíka loysn.</s>
                <s xml:id="e6ma7cf6az">Hetta hava ríkismyndugleikarnir nú eisini endurtikið fyri Landsstýrinum, og tí verður gjørd ein føroysk skipan, ið lýkur treytirnar í lógini.</s>
              </p>
            </div>
            <div>
              <head rend="bold">Norðurlandamál</head>
              <p>
                <s xml:id="en2pl4r7mp">Samsvarandi samgonguskjalinum og samtykt Løgtingsins er umsókn um fullgildigan limaskap umvegis donsku stjórnina send Norðurlendska Ráðharraráðnum og Norðurlandaráðnum.</s>
              </p>
              <p>
                <s xml:id="j5q7655ane">Norðurlendsku samstarvsráðharrarnir gjørdu av í juni mánaði í ár at fara undir samstarv við grannaøkini fyri sunnan og vestan við ítøkiligum verkætlanum viðvíkjandi havumhvørvi, tilfeingisumsiting, veðurlagsbroytingum, útbúgving, gransking, mentan, heilsu og <pb n="22" /> samferðslu.</s>
                <s xml:id="o4i23fhun6">Samstarvsráðharrarnir hava sett hetta samstarv sum eina av fimm serligum raðfestingum næstu árini.</s>
                <s xml:id="iutxdlipvn">Eisini hava samstarvsráðharrarnir samtykt at javnseta føroyingar, álendingar og grønlendingar við íbúgvarnar í teimum stóru londunum í rættinum at útbúgva seg hvør hjá øðrum í Norðurlondum.</s>
                <s xml:id="f3gqbovxbg">Samstundis samtyktu teir at virka fyri, at øll Norðurlond viðurkenna føroysku navnalóggávuna, til tess at føroyingar í øðrum Norðurlandi kunnu nevna børn síni eftir føroyskum navnasiði.</s>
              </p>
            </div>
          </div>
          <div>
            <head rend="bold">Kommunumál</head>
            <div>
              <p>
                <s xml:id="qbxlceahx7">Løgmálaráðið er í neyvum samstarvi við kommunurnar farið undir at fremja eitt greiðari uppgávu- og ábyrgdarbýti millum land og kommunur.</s>
                <s xml:id="xppipnliu2">Landsstýrið hevur ásett ein leist, hvussu farið verður fram í sambandi við, at øki verða løgd til kommunurnar at umsita burturav.</s>
                <s xml:id="ruhv5c7hoi">Í hesum leisti eru tríggjar meginreglur: fíggjarliga ábyrgdin skal fylgja avgerðarrættinum; uppgávurnar verða loystar, so tær eru fullgóðar samfelagsbúskaparliga, men so tætt hjá borgarunum, sum tilber; og uppgávur, ið verða lagdar til kommunurnar, skulu kommunurnar vera førar fyri at røkja sjálvstøðugt ella í samstarvi við aðrar í nærøkinum, og tað skal bera til at laga uppgávurnar til tann staðbundna tørvin.</s>
              </p>
              <p>
                <s xml:id="ez3vidllyw">Størsta økið, ið verður lagt til kommunurnar í næstum, er eldraøkið.</s>
                <s xml:id="xsidbmisic">Við eldraøkinum krevjast nógv og sterk amboð til tess at fyrisita.</s>
              </p>
              <p>
                <s xml:id="axkvg7qkxw">Løgmálaráðið er, saman við Fíggjarmálaráðnum og kommunufeløgunum, farið undir at evna til uppskot til eina fíggjarskipan fyri kommunurnar og eina javningarskipan millum kommunurnar, umframt at áseta, hvussu javnað skal verða millum lands- og kommunuskatt, tá ið øki verða løgd frá landinum til kommunurnar at umsita.</s>
              </p>
            </div>
            <div>
              <head rend="bold">Landsfólkayvirlitið</head>
              <p>
                <s xml:id="qwkgzb2o42">Endamálið við landsfólkayvirlitinum er at skráseta ávísar upplýsingar um borgarar, sum eru ella hava verið í landinum.</s>
                <s xml:id="v3hfdwozg2">Sambært løgtingslógini um fólkayvirlit, sum er frá 1982, hevur Landsfólkayvirlitið ongar sjálvstøðugar heimildir at taka avgerðir sambært lógini.</s>
                <s xml:id="mtne2khznb">Landsfólkayvirlitið kann bara halda seg til og skráseta tær upplýsingar, ið borgarar lata stovninum.</s>
                <s xml:id="i26uzyrt4b">Millum annað av tí, og at tað meira enn so ber á, at fólk boða ikki frá, tá ið tey flyta av landinum, er skipanin ófullfíggjað.</s>
                <s xml:id="owj5z5oy2v">Skipanin er heldur ikki dagførd tøkniliga, síðan hon varð sett á stovn í 1982.</s>
                <s xml:id="hhdqy4prrw">Eftir einum tøkniligum sjónarmiði er tí ein sjálvstøðugur tørvur á at endurskoða skipanina.</s>
                <s xml:id="nndgrj6lgm">Landsstýrið ætlar tí í heyst at endurskoða alla skipanina við landsfólkayvirlitinum.</s>
              </p>
            </div>
          </div>
          <div>
            <head rend="bold">Fiskivinnumál</head>
            <div>
              <p>
                <s xml:id="gbiie4ymil">Fleiri broytingar eru framdar í lógini um vinnuligan fiskiskap, og eftir samtykt Løgtingsins er Fiskimálaráðið farið miðvíst tøkniliga at gjøgnumganga lógina.</s>
                <s xml:id="l62ysn6brd">Ráðgevingin um fiskiskapin eftir botnfiski á heimaleiðunum varð umskipað soleiðis, at landsstýrismaðurin nú fær tvey tilmæli at taka støðu til.</s>
                <s xml:id="hlnfwy2ak2">Annað er frá Fiskirannsóknarstovuni, og hitt er frá fiskidaganevndini.</s>
                <s xml:id="mocepsmgbh">Fylgisveinaskipanin skal bøta um trygdina á sjónum, og fiskiveiðieftirlitið er nú sett í verk fyri heimaflotan eisini.</s>
                <s xml:id="uvqky2rje6">Reglur eru gjørdar um fylgisveinaeftirlit.</s>
              </p>
              <p>
                <s xml:id="jggo7zijdm">Til tess at gera fiskiloyvisskipanina einfaldari eru útróðrarbátar undir 15 tons nú undantiknir høvuðsregluni, at øll fiskifør skulu hava veiðiloyvi.</s>
                <s xml:id="hqrpkvocck">Tað merkir m.a., at tá ið fiskirættindi verða flutt á annað far, verður treytin framvegis, at fiskiorkan skal ikki vaksa.</s>
                <s xml:id="eas2uc63oi">Kunngerð um <pb n="23" /> mannagongd og áseting viðvíkjandi fiskiorku eru ásettar.</s>
                <s xml:id="jsp3mekg3f">Tað eru bara fólk ella feløg, sum gagnnýta síni fiskirættindi, sum skulu kunna avhenda tey.</s>
                <s xml:id="trngj3jdqu">Treytin fyri at avhenda fiskidagar ella kvotur er, at loyvishavi sjálvur hevur brúkt í minsta lagi 60% av sínum tillutaðu fiskidøgum ella kvotum í fiskiárinum ella álmanakkaárinum frammanundan.</s>
                <s xml:id="wsbvk64pxj">Henda skylda er tó ikki galdandi fyri veiði á fjarleiðum.</s>
                <s xml:id="dwgh7ywl2h">Botnfiskakvoturnar undir Íslandi fylgja somu skipan sum á heimaleiðunum.</s>
              </p>
            </div>
            <div>
              <head rend="bold">Fiskiskapurin á føroysku landleiðunum</head>
              <p>
                <s xml:id="fg37dxxy66">Tilfeingið í sjónum er grundarlagið undir fiskiskapinum á føroysku landleiðunum.</s>
                <s xml:id="w4pgf2zkf2">Fiskivinnan er ávirkað av náttúrugivnum broytingum.</s>
                <s xml:id="fptlleaush">Vantandi vitan um tilfeingisgrundarlagið og havumhvørvið ber í sær, at varliga eigur at verða farið fram.</s>
                <s xml:id="gh2qacophy">Samsvarandi altjóða avtalum skal grundarlagið undir umsitingini við fiskatilfeinginum tí vera fyrivarnisreglan.</s>
                <s xml:id="esa2an2wpv">Hjá okkum er fiskivinnan so stórur partur av búskapinum, at fyrivarnisreglan kann ikki bara virka eftir lívfrøðiligum metingum.</s>
                <s xml:id="xgahdtqgxb">Samfelagsbúskapurin er viðbrekin, og tí mugu broytingarnar ikki vera ov stórar.</s>
                <s xml:id="lys7h4jmls">Samfelagslig og lívfrøðilig fyrivarni eiga tí at virka saman.</s>
              </p>
              <p>
                <s xml:id="w2hwalktxq">Fiskidagaskipanin er saman við loyvisskipanini og økis- og gýtingarfriðingum høvuðsamboðið at stýra botnfiskiveiðini undir Føroyum.</s>
                <s xml:id="xrarrqql36">Skipanin gagnar sínum endamáli, men neyðugt er alla tíðina at stilla veiðitrýstið til tað, sum fiskastovnarnir undir Føroyum bera.</s>
                <s xml:id="ggebokanoi">Hildið verður fast um fiskidagaskipanina sum høvuðsamboð at stýra botnfiskaveiðini á landleiðunum.</s>
                <s xml:id="nszv3dbywu">Málið er, at allir skipabólkar koma undir dagaskipanina.</s>
              </p>
            </div>
            <div>
              <head rend="bold">Fiskiskapur uttan fyri føroysku landleiðirnar og millumtjóðasamstarv</head>
              <p>
                <s xml:id="rc2ec5ojhk">Ein týdningarmikil partur av inntøkugrundarlagnum hjá fiskivinnuni eru tey rættindi, ið føroyskir myndugleikar samráða seg fram til við onnur lond, bæði sínámillum og í millumlandasamanhangi.</s>
                <s xml:id="lxog6x6pmz">Umleið helmingurin av føroysku veiðini verður ikki fiskaður á føroysku landleiðunum, og umsitingin við nógvum av hesum stovnum er í samstarvi við onnur lond.</s>
                <s xml:id="m7bpahej2d">Bindandi millumtjóða samstarv er tí treytin fyri burðardyggari umsiting við flytifiskastovnum.</s>
                <s xml:id="od3qdyhhdb">Frá náttúrunnar hond er fiskiskapur misjavnur.</s>
                <s xml:id="ai6otgjheh">Tað hevur alstóran týdning, at vit hava sínámillum fiskiveiðisáttmálar við onnur lond á høgum stigi um fleiri fiskasløg, so at broytingar í fiskiskapi á einum øki ávirka samfelagið sum minst.</s>
              </p>
            </div>
            <div>
              <head rend="bold">Fiskivinnusamráðingar</head>
              <p>
                <s xml:id="jlhhfyt6ek">Sínámillum fiskiveiðisamráðingarnar fyri 2003 hava gingið rímiliga væl.</s>
                <s xml:id="k4dswmfu7l">Botnfiskakvoturnar í Barentshavinum eru nakað minni í russiskum sjógvi; kvoturnar í norskum sjógvi eru nakað størri.</s>
                <s xml:id="aeq4hrqtsk">Rækjur og flatfiskur eru ikki longur í avtaluni við russar.</s>
                <s xml:id="auzjaanc5k">Kvoturnar í ES-sjógvi eru tær somu, og nú er svartkjaftakvotan við aftur.</s>
                <s xml:id="kpgtbx3dwy">Í grønlendskum sjógvi er kongafiskakvotan nakað størri, og í íslendskum sjógvi er kvotustigið óbroytt.</s>
              </p>
              <p>
                <s xml:id="sf3jycpqcl">Fiskimøguleikarnir eftir uppsjóvarfiskasløgum eru enn góðir, men vísindaliga ráðgevingin ávarar serstakliga um støðuna í svartkjaftastovninum, sum er í vanda av alt ov stórum veiðitrýsti.</s>
                <s xml:id="yfkkinrptp">Tað hevur ikki enn eydnast strandarlondunum at semjast um svartkjaftabýtið.</s>
                <s xml:id="cawsgbtula">Tað tykist, sum steðgur er komin í samráðingarnar.</s>
                <s xml:id="xkzc7kwtzb">ES hevur hækkað sína kvotu, og Noreg hevur slept sínum kvotalofti.</s>
                <s xml:id="n2kpzcnitv">Ísland hevur eisini hækkað sína kvotu.</s>
                <s xml:id="ran562abaw">Frá føroyskari síðu er ikki støða tikin til, hvussu kvotaásetingin skal verða fyri 2003.</s>
              </p>
              <p>
                <s xml:id="ywb7sjbr5t">Norðhavssildin og makrelstovnurin eru væl fyri, og vísindaliga ráðgevingin mælir til at halda fram við somu veiðisetningum.</s>
                <s xml:id="fnfan7ripc">Strandarlandaavtalurnar um makrel og norðhavssild eru ikki <pb n="24" /> gjørdar fyri 2003, tí semja fekst ikki millum strandarlondini um norðhavssildina.</s>
                <s xml:id="llnyqfvfrq">Føroyar hava gjørt sínámillum avtalu við Noreg, ES og Ísland, um veiðuna eftir norðhavssild fyri 2003.</s>
                <s xml:id="igln62v7kz">Heildarveiðan byggir á vísindaligu tilráðingina hjá ICES, og veiðisetningurin er óbroyttur.</s>
                <s xml:id="isheav3t6w">Føroyar, ES og Noreg eru samd um makrelstovnabýtið.</s>
                <s xml:id="dliybcu7je">Haraftrat eru ásetingar gjørdar í NEAFC um fiskiskapin á víðum havi.</s>
                <s xml:id="ka2du3i5rj">Føroysk laksaveiða kann halda fram eftir somu ásetingum sum í fjør.</s>
              </p>
              <p>
                <s xml:id="eevvy26ejd">Í NEAFC er enn ósemja um, um partur av tí kongafiskinum, sum er í Irmingarhavinum, er partur av kongafiskatilfeinginum á landgrunninum hjá Grønlandi, Íslandi ella Føroyum.</s>
                <s xml:id="vj6xmuj32l">Kannað verður støðugt til tess at staðfesta lívfrøðiliga sambandið.</s>
              </p>
              <p>
                <s xml:id="wkaifzyfua">Fyri Føroyar hevur rækjuveiðan í NAFO-skipanarøkinum nógv at týða.</s>
                <s xml:id="fj2hdxbk2a">Ósemjan um rækjurnar á 3L elvdi til, at Danmark (fyri Føroyar og Grønland) hevur mótmælt ásetingunum hjá NAFO og sett sína egnu kvotu til 1344 tons.</s>
                <s xml:id="yxwlkswgdy">Kvotan var frammanundan 144 tons býtt javnt millum limalondini.</s>
                <s xml:id="u4xqiomwaf">Stongsilin fyri føroyskum skipum at koma í kanadiskar havnir stendur við av somu orsøk.</s>
                <s xml:id="iztz6ry2ug">Fleiri fundir hava verið við Kanada, og roynt verður at fáa eina sínámillum fiskiveiðiavtalu aftur.</s>
                <s xml:id="srsvb4z6av">Hóast heildarveiðan hjá føroysku rækjuskipunum er nógv vaksin seinastu árini, er prísurin á rækjum so ringur nú, at útlitini hjá rækjuskipunum eru ógvuliga vánalig.</s>
              </p>
            </div>
            <div>
              <head rend="bold">Hvalamál</head>
              <p>
                <s xml:id="sx6adtzyar">Landsstýrið heldur fast við, at súgdjór í havinum skulu verða gagnnýtt á burðardyggan hátt, og virkar fyri meiri samstarvi við aðrar tjóðir á hesum øki.</s>
                <s xml:id="m42pqo4tua">Føroyska millumlandasamstarvið um burðardygga umsiting viðvíkjandi súgdjórum í Norðuratlantshavi fer fram í NAMMCO.</s>
                <s xml:id="omcxi2og5c">Samstarvið fer fram, sum ásett í havrættarsáttmálanum, har karmur er gjørdur um vísindaligt samstarv, sum skal tryggja, at súgdjór í føroyskum sjógvi verða gangnýtt á burðadyggan hátt.</s>
                <s xml:id="chmwmtbact">Næsti ársfundurin hjá NAMMCO verður í Føroyum.</s>
                <s xml:id="kybxgzqvfx">Enn er eingin endalig semja gjørd millum limalondini í Altjóða Hvalaveiðiráðnum (IWC) um eina framtíðarskipan fyri vinnuligari hvalaveiði.</s>
              </p>
              <p>
                <s xml:id="uwevflohgb">Millumlanda handil við hvalavørum mennir seg so líðandi aftur.</s>
                <s xml:id="sgsxuxpogb">Hetta kann vónandi vera við til at fáa fleiri at ásanna, at eisini stórhvalur er tilfeingi, sum til ber at gagnnýta á skilagóðan hátt.</s>
              </p>
            </div>
            <div>
              <head rend="bold">Fiskiveiðieftirlit</head>
              <p>
                <s xml:id="nz4hpar6z4">Fiskiveiðieftirlitið og bjargingartænastan eru víðkaðar við fylgisveinaeftirliti.</s>
                <s xml:id="m6vfcyvnux">Eftirlitið á sjónum fatar eisini um eftirlit í altjóða sjógvi sambært teirri víðkan, sum NEAFC og NAFO hava sett í verk.</s>
                <s xml:id="itrdbg6f55">Tyrlutilbúgvingin er samskipað við tyrlutænastu til bjarging, fiskiveiðieftirlit, sjúkraflutning og ferðaflutning.</s>
                <s xml:id="xlvamumc45">Fylgisveinaeftirlit er sett í verk fyri øll føroysk og útlendsk skip eftir eini tíðarætlan, sum heimild er fyri at seta í verk nú.</s>
                <s xml:id="dnzihmx7dg">Fyri at bøta um trygdina, er ætlanin at víðka hesa skipan so hvørt fyri øll skip á øllum leiðum.</s>
              </p>
            </div>
            <div>
              <head rend="bold">Yvirtøkur á málsøkjunum hjá Fiskimálaráðnum</head>
              <p>
                <s xml:id="j7vfy6vz44">Samráðingar eru um at taka yvir vitaverk, veðurtænastu og uppmerking.</s>
                <s xml:id="ulesckoxwh">Harafturat verður farið undir samráðingar um sjólóg og loðstænastu.</s>
              </p>
            </div>
          </div>
          <div>
            <head rend="bold">Tilbúgving</head>
            <p>
              <s xml:id="nixib46yu4">Frágreiðing um tilbúgvingarverkætlan Føroya er liðug og verður løgd fyri Løgtingið til aðalorðaskifti.</s>
              <s xml:id="vq6rv6dvrg">Saman við yvirtøkusamráðingunum um tilbúgvingina á landi skal støða verða tikin til tilbúgvingarlóg, tilbúgvingarumsiting og myndugleikaheimildir.</s>
            </p>
            <p>
              <s xml:id="ylwbbyvalp">Fiskimálaráðið hevur skipað Sjóbjargingarstøðina, ið samskipar bjarging og leiting á sjónum.</s>
              <s xml:id="sl5qs5xs4c">Tyrluskipan við nýmótans leiti- og bjargingarútgerð røkkur allar partar av føroyskum sjógvi um leiting, bjarging og sjúkraflutning.</s>
              <s xml:id="cknyojaws2">Bjarging og samskipan á landi eru umfatandi.</s>
              <s xml:id="nw5pathayt">Partarnir og myndugleikarnir eru nógvir.</s>
            </p>
            <p>
              <s xml:id="qeds5dteua">Týðandi partur av tilbúgvingarskipanini eru sjúkraliðini, ið eru skipað við fólki úr heilsuverkinum og bjargingarfeløgunum í sýsluni.</s>
              <s xml:id="kflgzfdodp">Fleiri sjúkralið eru nú skipað og upplærd.</s>
              <s xml:id="bah53qaxer">Dentur verður lagdur á at menna og stuðla sjálvbodnari bjargingartilbúgving.</s>
              <s xml:id="ayh54t7cbi">Fleiri venjingar hava verið bæði á sjógvi og landi, og tær hava sýnt stóra framgongd á øllum tí føroyska tilbúgvingarøkinum.</s>
            </p>
          </div>
          <div>
            <head rend="bold">Sjóvinnumál</head>
            <div>
              <p>
                <s xml:id="q3todl6hxt">Til tess at lúka IMO-krøv um betri eftirlit við handils- og fiskiskipum eru tiltøk sett í verk við fyriskipanum, sum hoyra til.</s>
                <s xml:id="c7qxrpteeu">Skipanin um trygdarskeið fyri sjómenn gongur eftir ætlan, og nógv virksemi er á Trygdarmiðstøðini í Klaksvík.</s>
                <s xml:id="jjbv3e66dr">Trygdarmiðstøðin virkar eftir STCW 95-sáttmálanum og hevur góðkenda dygdarmenningarskipan.</s>
                <s xml:id="tvdnrg477h">Endamálið er, at allir føroyskir sjómenn skulu hava trygdarskeið, áðrenn teir mynstra.</s>
                <s xml:id="rwk5wcofs5">Arbeiðsorkan hjá Trygdarmiðstøðini er vaksin stigvíst seinastu tvey árini, og skeiðsfólkini samsvarandi fleiri.</s>
                <s xml:id="qeh34tbt56">Karmarnir um Trygdarmiðstøðina eru rímiliga góðir, men sjóvenjingarnar hava verið órógvaðar nakað av veðri.</s>
                <s xml:id="sxnz3lwvka">Arbeiðið við trygd á sjónum snýr seg mest um at menna hugburðin hjá sjómonnum til trygd.</s>
                <s xml:id="ogya2dwyt6">Samstarv millum Trygdarmiðstøðina sum útbúgvingarstovn og Skipaeftirlitið og Fiskiveiðieftirlitið sum eftirlitsstovnar er ein týðandi partur í hesari menning.</s>
              </p>
              <p>
                <s xml:id="tckjl24ufh">Arbeitt verður við at gera FAS-skipanina betri til tess at fáa fleiri útlendsk skip undir føroyskt flagg og at bøta um støðuna hjá flotanum.</s>
              </p>
            </div>
            <div>
              <head rend="bold">Skipaeftirlitið</head>
              <p>
                <s xml:id="cyby7a5yft">Skipaeftirlitið varð yvirtikið sum føroyskt sermál 1. januar í 2002.</s>
                <s xml:id="mcdvewy6xd">Í august í fjør flutti Skipaeftirlitið til Miðvágs, og eftir 1. mai í 2003 varð Sjóvinnufyrisitingin flutt til Skipaeftirlitið.</s>
                <s xml:id="xb4dgmbing">Skipaskrásetingin er óbroytt.</s>
                <s xml:id="cul7w4lodf">Skipaeftirlitið arbeiðir framvegis sambært donskum forskriftum, men farið er undir at fyrireika at gera føroyskar reglugerðir fyri fiskiskip.</s>
              </p>
              <p>
                <s xml:id="uk26utt53m">Í desember í 2002 fingu Føroyar atlimaskap í altjóða sjóferðslufelagsskapinum IMO.</s>
                <s xml:id="ljv6573ch4">Atlimaskapurin gevur føroyingum møguleikar at hava beinleiðis ávirkan á fyrireiking viðvíkjandi altjóða reglugerðum um trygd á sjónum.</s>
                <s xml:id="au3hyedpnq">Lógin um trygd á sjónum heimilar landsstýrismanninum at løggilda fólk og klassafeløg at fremja ávísar uppgávur viðvíkjandi tøkniligum eftirliti við skipum, t.d. eftirliti við radioútgerð.</s>
                <s xml:id="impst5puke">Avtalur eru gjørdar við klassafeløg.</s>
              </p>
            </div>
          </div>
          <pb n="26" />
          <div>
            <head rend="bold">Vinnumál</head>
            <div>
              <p>
                <s xml:id="nzeabqxco6">Týdningarmesta fyritreytin fyri vinnuligum virksemi eru støðugir karmar.</s>
                <s xml:id="fx4goirqun">Vinnupolitiska stavnhaldið er framvegis orðaði vinnupolitikkurin.</s>
                <s xml:id="m5dwox3sg3">Hesin yvirskipaði vinnupolitikkur er grundarlag undir vinnupolitikkinum fyri tær einstøku vinnugreinirnar: KT-vinnu, ferðavinnu, landbúnaðarvinnu og alivinnu.</s>
              </p>
              <p>
                <s xml:id="e2jjf7pk6x">Landsstýrismaðurin setti í fjør arbeiðsbólk at lýsa ymisk viðurskifti viðvíkjandi fiskivinnuni á landi, m.a. um tørvur er á kapitali, um fyrimunir og vansar við útlendskum ognarparti í fiskivinnuni á landi, fyrimunir og vansar við miðsavnan og møguliga gera tilmæli um lóggávu á økinum.</s>
                <s xml:id="nkvxz6jj7x">Arbeiðsbólkurin mælti tí almenna frá at leggja seg út í umrøddu viðurskifti, og var samdur um, at tað samsvaraði ikki við vinnu- og fiskivinnupolitikkin hjá Løgtinginum at gera tilmæli um lóggávu á økinum.</s>
                <s xml:id="qvosnnaynh">Síðan hevur landsstýrismaðurin gjørt av, at lánið, sum er 93 mió. kr. frá landskassanum til Framtaksgrunnin og er rentu- og avdráttarfrítt til desember í 2004, skal verða goldið aftur í einum ella eftir so stuttari avdráttartíð, sum til ber.</s>
              </p>
            </div>
            <div>
              <head rend="bold">Yvirtøkur á málsøkjunum hjá Vinnumálaráðnum</head>
              <p>
                <s xml:id="sp6ht2o2g6">Arbeitt verður við at taka yvir felagslóggávu, ársroknskaparlóggávu og einkarrætt.</s>
                <s xml:id="ryyuxpre2b">Arbeiðið gongur væl.</s>
                <s xml:id="isfrvcci24">Farið er undir arbeiðið at taka yvir flogferðsluøkið og kortlegging.</s>
                <s xml:id="vapagf5sf7">Verulig gongd kemur á arbeiðið, tá ið ávísar fyrireikandi kanningar eru lidnar.</s>
                <s xml:id="rqhzjz2ng7">Arbeiðið at taka yvir Vága Floghavn heldur fram, undir tí í hvørjum rakstrarsniði yvirtikni flogvøllurin skal verða rikin.</s>
              </p>
            </div>
            <div>
              <head rend="bold">Vinnuframi</head>
              <p>
                <s xml:id="trd5uwv4h6">Nevnd við umboðum fyri Kappingarráðið og Vinnumálaráðið arbeiðir við at endurskoða kappingarlógina at gera uppskot til nýggja kappingarlóg, sum byggir á felagsevropeiska lóggávu á økinum.</s>
                <s xml:id="p2r2l7s45d">Nevndin orðar eisini uppskot til framtíðarkappingarpolitikk, og væntast arbeiðið at verða liðugt í heyst.</s>
              </p>
            </div>
            <div>
              <head rend="bold">Ársroknskapar- og partafelagslógarøkið</head>
              <p>
                <s xml:id="bksofd4ytm">Í sambandi við at tørvur tykist vera á at fremja dagføringar á ársroknskapar- og partafelagslógarøkinum, hevur landsstýrismaðurin sett nevnd, sum skal gera tilmæli, møguliga uppskot til broytingar og dagføringar á ársroknskapar- og partafelagslógarøkinum.</s>
              </p>
            </div>
            <div>
              <head rend="bold">Trygging</head>
              <p>
                <s xml:id="cadbqnvncq">Bara feløg, sum hava føroyskan kapital, kunnu reka tryggingarvirksemi í Føroyum.</s>
                <s xml:id="dqqqh45op2">Samstundis skal allur tryggingarbarur váði verða tryggjaður í føroyskum tryggingarfelagi.</s>
              </p>
              <pb n="27" />
              <p>
                <s xml:id="mnpjnt25nc">Ætlanin er at taka burtur hesar avmarkingar, so at tað verður frítt hjá øllum at reka tryggingarvirksemi og at tekna tryggingar, har tað best kann loysa seg.</s>
              </p>
              <p>
                <s xml:id="w73jcg2gy7">Arbeitt verður eisini við at avhenda partafelagið Føroya Lívstrygging á ein slíkan hátt, at áhugamálini hjá øllum tryggingartakarunum um ávirkan og innlit verða tryggjað.</s>
              </p>
            </div>
            <div>
              <head rend="bold">Alivinnan</head>
              <p>
                <s xml:id="lflbw2lyt2">Herviliga ILA-sjúkan herjar framvegis í fleiri alibrúkum og er steinur oman á byrðu hjá alivinnuni, sum nú leingi hevur drigist við ógvuliga lágar prísir.</s>
                <s xml:id="k7q6juqvm7">Tað er tí neyðugt at halda fram við arbeiðinum at styrkja almennu skipanina við sjúkuniðurberjing.</s>
                <s xml:id="lyhbyj7ece">Ætlanin er at fara undir verkætlan at fyribyrgja sjúkur við at koppseta fyri ILA og fáa koppingarevni góðkend hjá ES-myndugleikunum.</s>
              </p>
              <p>
                <s xml:id="sgqu7qfakt">Hóast hesar trupulleikar, heldur Landsstýrið alivinnuna vera eina týdningarmikla vinnugrein, har tað framvegis eru møguleikar fyri menning og vøkstri.</s>
                <s xml:id="qc5dmxmuws">Landsstýrið fer tí framhaldandi at stuðla arbeiðinum hjá Fiskaaling, bæði tá ið tað snýr seg um at bøta um og tryggja laksa- og sílastovnar og arbeiði við at ala nýggj fiskasløg.</s>
                <s xml:id="bctiuserkw">Landsstýrið fer eisini at arbeiða fyri, at skattligu viðurskiftini hjá alivinnuni verða broytt soleiðis, at tey verða javnbjóðis teimum hjá kappingarneytunum uttanlands.</s>
              </p>
            </div>
            <div>
              <head rend="bold">Landbúnaður</head>
              <p>
                <s xml:id="iiszwlx2lc">Fyri at fáa greiðari viðurskifti, tá ið tað snýr seg um at játta lán til landbúnaðin og umsita almenna jørð, og við tí endamáli at fáa loyst skuldarspurningin hjá festunum, legði landsstýrismaðurin í vinnumálum uppskot til løgtingslóg um búnaðargrunn og uppskot til løgtingslóg um landsjørð fyri Løgtingið í síðstu tingsetu.</s>
                <s xml:id="iv24jkpha2">Vinnunevndin helt seg ikki at hava fingið nóg góða tíð at viðgera lógaruppskotini, og vórðu tey tí tikin aftur, men verða løgd fram aftur tíðliga í hesi tingsetu.</s>
              </p>
            </div>
            <div>
              <head rend="bold">KT-vinna</head>
              <p>
                <s xml:id="wr3utjlvhb">Til tess at stuðla framhaldandi at menna KT-vinnuna eigur tað almenna at ganga á odda at nýta kunningartøkni og soleiðis verða ein krevjandi nýtari.</s>
              </p>
              <p>
                <s xml:id="w3rdqlu5m2">Føroyska KT-vinnan útvegar vørur og tænastur til heimamarknaðin.</s>
                <s xml:id="evushm7gku">Eginmenning við KTvørum og KT-tænastum veksur alsamt, og nøkur virki flyta út bæði vørur og tænastur, og onnur eru komin áleiðis við ætlanum, sum miða eftir útflutningi.</s>
                <s xml:id="ouapqvtrwo">Føroyar eru eisini vælegnaðar sum royndarøki fyri verkætlanir í kunningartøkni hjá útlendskum stórfyritøkum, tí vit eru lítið land, við góðum innkervi og vælútbúnum, framfýsnum fólki.</s>
                <s xml:id="a6jomsjma7">Fleiri verkætlanir eru í umbúna á hesum ógvuliga spennandi øki, m.a. verkætlanin "BitLand".</s>
              </p>
              <p>
                <s xml:id="qvcnzitwno">Í samsvari við almenna KT-politikkin, við ætlanunum at fullnýta almennu umsitingina og vónandi gera tænastugrundarlagið betri, er Vinnumálaráðið í samstarvi við vinnuni um eina verkætlan um talgildaða umsiting í Skráseting Føroya.</s>
                <s xml:id="ep77twvqal">Verkætlanin kann gerast fyrimynd í sambandi við talgildan í umsitingi.</s>
              </p>
            </div>
            <div>
              <head rend="bold">Ferðavinna</head>
              <p>
                <s xml:id="enkusuhxyw">Við grundarlagi í ferðavinnupolitikkinum og saman við økisferðavinnufeløgunum og vinnuni, arbeiðir Ferðaráðið áhaldandi við at samskipa at marknaðarføra Føroyar sum ferðamannaland.</s>
                <s xml:id="pf7voenq22">Arbeitt verður við at gera innkervið betri og serligur dentur verður lagdur <pb n="28" /> á at menna økisferðavinnufeløgini.</s>
                <s xml:id="vmerfmukwy">Menningin í samferðsluni millum Føroyar og útheimin, bæði tá ið tað snýr seg um flúgving og sjóflutning, stuðlar eisini uppundir at menna Føroyar sum ferðamannaland.</s>
              </p>
              <p>
                <s xml:id="f2kdgnxq5s">Føroyar fáa eitt nýtt andlit úteftir, tá ið Norðurbryggjan letur upp í Keypmannahavn.</s>
                <s xml:id="ng2filjvdu">Ferðaráðið fer saman við íslendska ferðaráðnum at reka ferðafólkakunningarvirksemi í móttøkuni í hesum nýggja, stásiliga portrinum til Útnorður.</s>
              </p>
            </div>
            <div>
              <head rend="bold">Fjarskifti</head>
              <p>
                <s xml:id="lt46cvzv3e">Í fjarskifti heldur positiva tilgongdin, sum verið hevur seinnu árini, fram.</s>
                <s xml:id="khyzoqdbis">Sum ein liður í tí at tryggja framhaldandi at menna økið, hevur Landsstýrið sett nevnd at kanna, um Føroya Tele tørvar bygnaðarbroytingar.</s>
              </p>
              <p>
                <s xml:id="gafaxliolw">Menningin við KT-vinnu og aðrari vinnu er nógv treytað av, at fjarskiftistænastur eru góðar og bíligar.</s>
                <s xml:id="t4xo33blbz">Ein vælvirkandi fjarskiftismarknaður er týðandi fyritreyt fyri at bøta um kappingarføri okkara.</s>
                <s xml:id="nbybpvxqpm">Landsstýrið hevur sett sum mál, at øll húski, virki og almennir stovnar hava atgongd til háferðar- og/ella breiðbandsfjarskiftiskervi innan 2004.</s>
              </p>
            </div>
            <div>
              <head rend="bold">Fólka- og farmaflutningur</head>
              <p>
                <s xml:id="j4dwewe5ki">Sáttmálar eru gjørdir fyri so at siga alla koyringina hjá Bygdaleiðum, og ferðafólkaflutningurin er lagdur í trygga legu, samstundis sum tænastan er betri.</s>
                <s xml:id="nigpuf5yfm">Arbeitt verður framhaldandi við at spara og tó ikki lækka tænastuna stórvegis.</s>
                <s xml:id="w3c74c3pqn">Arbeitt verður eisini við at gera roknskapin hjá Strandfaraskipum Landsins gjøgnumskygdari.</s>
              </p>
              <p>
                <s xml:id="fk5sbearj2">Kanningin, hvussu Postverkið og Strandferðslan kunnu samskipa post- og farmaflutningin, undir tí, hvussu farmaflutningurin skal verða skipaður, er komin væl áleiðis.</s>
              </p>
            </div>
            <div>
              <head rend="bold">Íløgur í innkervið</head>
              <p>
                <s xml:id="vmu2lk4ogy">Arbeitt verður framhaldandi við at gera íløguætlanir, sum hava atlit at gongdini í samfelagsbúskapinum.</s>
                <s xml:id="fvdpbwtsrb">Serlig skipan er gjørd at stuðla íløgur í innkervið í útoyggjum til tess at tryggja, at hesin parturin av Føroyum kann eisini vera við í menningini og nútímansgerðini á samferðslu- og samskiftisøkinum.</s>
                <s xml:id="fbp4ni4asm">Størstu íløgurnar, sum eru í gerð og eru fyri framman, eru nýggi Smyril og Norðoyatunnilin.</s>
                <s xml:id="szoqhxb32p">Harumframt arbeiðir Landsverkfrøðingsstovnurin framhaldandi við stutt- og langtíðaríløguætlanum í samferðslukervinum.</s>
              </p>
            </div>
            <div>
              <head rend="bold">Postverkið</head>
              <p>
                <s xml:id="xjqy347iik">Á fleiri og fleiri samfelagsøkjum broytist rákið frá alment riknum einkarfeløgum til kapping.</s>
                <s xml:id="ja23il2u4w">Hetta rákið er eisini um at gera seg galdandi á postøkinum.</s>
                <s xml:id="esk72unzbq">Tá ið Løgtingið í 2001 samtykti nýggju lógina um postvirksemi, varð ein broyttur og nýggjur karmur lagdur um postvirksemið í Føroyum.</s>
                <s xml:id="guqlplqqbn">Frá fyrst í 2004 kann landsstýrismaðurin taka stig til at veita øðrum enn Postverki Føroya loyvi at reka postvirksemi ella at frælsgera postmarknaðin lutvíst ella heilt.</s>
                <s xml:id="vpo75jf3c6">Arbeitt verður við at umskipa Postverkið soleiðis, at tað fer at veita fleiri tænastur á ymsu postavgreiðslunum.</s>
                <s xml:id="nvonwutt3s">Borgarin fær soleiðis møguleika at avgreiða nógv ørindi á einum staði.</s>
              </p>
            </div>
            <pb n="29" />
            <div>
              <head rend="bold">Nýggj ferðslulóg</head>
              <p>
                <s xml:id="iqt46r3a2k">Tørvur er á at dagføra ferðslulógina.</s>
                <s xml:id="dlogiznmpe">Landsstýrismaðurin hevur sett bólk við sakkønum at viðgera meginreglulig viðurskifti.</s>
                <s xml:id="nb4o3g3uid">Talan er um sera umfatandi arbeiði, og tí verður nýggj dagførd ferðslulóg neyvan løgd fram í hesi tingsetu.</s>
                <s xml:id="yw7rslevph">Hóast arbeitt verður við nýggjari ferðslulóg, er ætlanin tó framhaldandi at gera neyðugar tillagingar í ferðslulógini, sum er, til arbeiðið við nýggju ferðslulógini er komið á mál.</s>
              </p>
            </div>
            <div>
              <head rend="bold">Arbeiðsmarknaður</head>
              <p>
                <s xml:id="dkgptnwdvu">Barnsburðarskipanin er nú broytt soleiðis, at rætturin til farloyvi verður longdur úr 24 vikum upp í 52 vikur eftir barnsburð.</s>
                <s xml:id="q4e5sdz5bu">Endurgjald fyri mista inntøku verður stigvíst víðkað til alla tíðina, og partarnir á arbeiðsmarknaðinum fíggja tað.</s>
                <s xml:id="oujpjdwf56">Arbeiðsbólkur er settur at endurskoða barnsburðarskipanina í síni heild.</s>
                <s xml:id="euiokbwtu5">Løgtingslóg um starvsmenn verður eisini endurskoðað.</s>
              </p>
            </div>
            <div>
              <head rend="bold">ALS</head>
              <p>
                <s xml:id="rewd6acuqn">Løgtingslóg um arbeiðsloysistrygging og arbeiðsávísing verður endurskoðað.</s>
                <s xml:id="dhz5saahcr">Ein nevnd skal gera tilmæli til landsstýrismannin um, hvussu arbeiðsloysistryggingin og arbeiðsávísingin eiga at verða skipaðar samsvarandi landsfyrisitingini og játtandi myndugleikum.</s>
              </p>
            </div>
            <div>
              <head rend="bold">Partur í tí at byggja upp aftur Irak</head>
              <p>
                <s xml:id="gckdl33yhb">Ætlanin er, at føroyskt vinnulív skal fáa møguleika at vera uppi í at byggja Irak upp aftur.</s>
                <s xml:id="j6vkydw6gv">Vinnan hevur tikið undir við uppskotinum, og møguleikarnir fyri samstarvi við onnur lond í hesum sambandi verða kannaðir, og hvussu ein føroysk Irak-hjálp kann verða skipað.</s>
              </p>
            </div>
          </div>
          <div>
            <head rend="bold">Mentan, undirvísing og gransking</head>
            <div>
              <p>
                <s xml:id="gqesbxt6or">Føroyar skulu gerast javnbjóðis partur í altjóðasamfelagnum.</s>
                <s xml:id="uq2bfdejby">Altjóðasamfelagið broytist í hvørjum, og nýggj krøv til lond og fólk verða sett hvønn dag.</s>
                <s xml:id="nu5z6zslk6">Vit eiga at skapa karmar um eitt liðiligt samfelag, sum hevur ein sterkan samleika og skjótt kann laga seg til tað nýggja, og har allir borgarar hava møguleikan til góðan kunnleika og førleika.</s>
                <s xml:id="cch47s6vbx">Ein tilvitaður mentanarpolitikkur er fremsta amboðið hjá føroyingum at mennast í 21. øld.</s>
              </p>
              <p>
                <s xml:id="lus7s6avk3">Undirvísingarskipanin, granskingin og mentanarpolitikkurin hava ov nógv verið tillagaðar skipanir uttaneftir.</s>
                <s xml:id="l6gfrloylt">Okkara skipanir hava verið mettar eftir, um tær eru annaðhvørt í andsøgn ella í samsvari við eitt nógv størri samfelag, enn Føroyar eru.</s>
                <s xml:id="etpct6pgoo">Tí hava okkara skipanir ikki verið bygdar á egna samfelag og egnu styrkir.</s>
                <s xml:id="t2yltil4qu">Harafturímóti síggja vit, at har undangongufólk og felagsskapir hava tikið stigið beinleiðis út í heim sum javnbjóðis partur, hava vit ment okkum almikið, og tað hevur verið til fyrimunar fyri alt samfelagið.</s>
                <seg>Á mentanarøkinum eru fremstu dømini seinnu árini:</seg>
                <lb />
                <list rend="bullet">
                  <item>
                    <item>okkara ítróttafólk – t.d. fótbóltslandsliðið, ÍSB-svimjararnir, ítróttafólk á Special Olympics, á oyggjaleikunum og í “Canadian Open for Swimmers With a Disability”</item>
                    <item>okkara listafólk – t.d. tónleikarar, myndlistafólk og sniðgevar, ið fáa altjóða viðurkenning og seta Føroyar á heimskortið</item>
                    <item>okkara granskarar – har t.d. veðurlagsgransking við havinum sum granskingarevni, hevur altjóðastigi og altjóðaáhuga</item>
                  </item>
                </list>
              </p>
              <pb n="30" />
              <p>
                <s xml:id="e22liccwij">Tað tykist tíbetur at gerast alt meira viðurkent í føroyska samfelagnum, at mentanarpolitikkur í víðari merking er ikki ein viðfáningur fyri eitt samfelag, sum vil framá.</s>
                <s xml:id="ghmyoiycpv">Mentanarpolitikkur í víðari merkingini er eisini besta grundarlagið undir einum sterkum vinnulívi og einum sterkum búskapi.</s>
                <s xml:id="x6ybg2lujs">Mentanarpolitikkur skapar eisini inntøkur og framburð.</s>
              </p>
              <p>
                <seg>Málini næstu árini eru greið:</seg>
                <lb />
                <item>
                  <seg>allir føroyingar skulu hava eina útbúgving eftir fólkaskúlan. Og allir føroyingar skulu hava møguleika at útbúgva seg og eftirútbúgva seg alt lívið. Vit eru farin at endurskoða alt okkara undirvísingarverk, við tí endamáli at fáa eina samskipan frá dagstovni til hægri lestur og gransking, har hvør einstakur kann nema sær útbúgving og læra alt lívið. Serligur dentur verður lagdur á miðnámsútbúgvingar komandi árini - innihaldsliga, men eisini við stórum íløgum í miðnámsskúlar</seg>
                </item>
                <item>
                  <seg>granskingin skal verða samskipað og styrkt - har hevur Granskingarráðið sett gongd á raðfestingar og framtøk</seg>
                </item>
                <item>
                  <seg>ein yvirskipaður mentanarpolitikkur verður orðaður í eini nevnd, har umboð fyri listafólk, vinnulív, fakfeløg, ítróttafeløg, áhugafeløg og samkomulív eru uppi í. Nevndin skal eisini gera uppskot til at skipa eitt óheft Mentanarráð, sum eins og Búskaparráðið regluliga skal meta um gongdina í mentanarpolitikkinum og koma við tilmælum</seg>
                </item>
              </p>
              <note>
                <p>
                  <s xml:id="cjxud2ofoh">Málini næstu árini eru greið.</s>
                </p>
                <p>
                  <s xml:id="xm35vxajza">Allir føroyingar skulu hava eina útbúgving eftir fólkaskúlan.</s>
                  <s xml:id="mna7brx2bz">Og allir føroyingar skulu hava møguleika at útbúgva seg og eftirútbúgva seg alt lívið.</s>
                  <s xml:id="yzqalyrk56">Vit eru farin at endurskoða alt okkara undirvísingarverk, við tí endamáli at fáa eina samskipan frá dagstovni til hægri lestur og gransking, har hvør einstakur kann nema sær útbúgving og læra alt lívið.</s>
                  <s xml:id="xagyc5dczn">Serligur dentur verður lagdur á miðnámsútbúgvingar komandi árini - innihaldsliga, men eisini við stórum íløgum í miðnámsskúlar.</s>
                </p>
                <p>
                  <s xml:id="kuhgvje7c7">Granskingin skal verða samskipað og styrkt - har hevur Granskingarráðið sett gongd á raðfestingar og framtøk.</s>
                </p>
                <p>
                  <s xml:id="pifpcfdgqu">Ein yvirskipaður mentanarpolitikkur verður orðaður í eini nevnd, har umboð fyri listafólk, vinnulív, fakfeløg, ítróttafeløg, áhugafeløg og samkomulív eru uppi í.</s>
                  <s xml:id="yglhhvvj2i">Nevndin skal eisini gera uppskot til at skipa eitt óheft Mentanarráð, sum eins og Búskaparráðið regluliga skal meta um gongdina í mentanarpolitikkinum og koma við tilmælum.</s>
                </p>
              </note>
            </div>

            <div>
              <head rend="bold">Yvirtøkur á málsøkjunum hjá Mentamálaráðnum</head>
              <p>
                <s xml:id="ie2ehwamt4">Arbeiðið at fáa fólkakirkjuna undir føroyskan myndugleika heldur fram.</s>
                <s xml:id="uyejp4wujb">Samráðingarnar millum Mentamálaráðið og danska kirkjumálaráðið á embætisstigi eru um at verða lidnar.</s>
                <s xml:id="usmfbxld62">Ein bólkur við løgfrøðingum er settur at gera fullfíggjað uppskot til føroyskt lógarverk, sum kann verða sett í verk samstundis, sum yvirtøkan formliga kemur í gildi.</s>
                <s xml:id="zifnfsmcl2">Arbeiðið hjá bólkinum skal verða liðugt 1. mars í 2004.</s>
                <s xml:id="zg5b3shhui">At fylgja og ráðleggja í hesum arbeiði eru settir tveir fylgibólkar: annar við umboðum fyri tey, ið dagliga varða av kirkjuni í Føroyum; og hin er politiskur fylgibólkur við umboðum fyri allar flokkar á tingi.</s>
              </p>
              <p>
                <s xml:id="gamjwwl6mp">Avtalað er við danska mentamálráðharran at taka yvir málsøkið upphavsrætt sum skjótast, og fundur verður í august um málið.</s>
                <s xml:id="wkstn2h72o">At taka yvir og skipa føroysku upphavsrættarskipanina verður framt í samráði við avvarðandi áhugabólkar.</s>
              </p>
            </div>
            <div>
              <head rend="bold">Mentanarpolitikkur</head>
              <p>
                <s xml:id="nojw6rwiuj">Seinastu 5 árini er mentanarpolitikkurin í Føroyum miðvíst mentur.</s>
                <s xml:id="ej4luwkmts">Fíggjarliga er játtanin til skapandi og útinnandi listaligt mentanarvirksemi nærum tvífaldað, og Føroyar eru nú ájavnt við hini Norðurlondini, tá ið ræður um at raðfesta mentan á landsins fíggjarlóg.</s>
                <s xml:id="m4rocin65p">Við ætlanini “Mentan og menning” er ein greið ætlan løgd fyri landsins ábyrgd at skapa karmarnar um skapandi og útinnandi list.</s>
              </p>
              <p>
                <s xml:id="zsif2bcdbd">Fyrireikingarnar at seta á stovn Tjóðpall Føroya ganga, sum ætlað.</s>
                <s xml:id="i4uafvergv">Miðað verður eftir, at stovnurin kann fara undir virksemið 1. januar í 2004.</s>
                <s xml:id="xewtusqzfz">Stuðul til mentan og list verður skipaður í lóg, og er uppskot hesum viðvíkjandi ávegis í Løgtingið.</s>
                <s xml:id="lugrpl43o3">Ætlanin er somuleiðis at útgreina virkiskorini, ið listafólk hava, og um ábøtur kunnu verða gjørdar hesum viðvíkjandi t.d. í skattalóggávuni og almennu stuðulsmøguleikunum annars.</s>
                <s xml:id="hhtc4dol5r">Arbeitt verður við tí at dagføra lóg um Mentanargrunn Landsins.</s>
                <s xml:id="lqtplejchy">Og arbeiðið við at byggja listaskúla í <pb n="31" /> Sandoynni heldur fram.</s>
                <s xml:id="vnk7bdvo3f">Ítøkiliga ætlanin fyri listaskúlan verður gjørd í løtuni.</s>
                <s xml:id="xmoclln2zz">Verklagslóg um at byggja skúlan verður løgd fram í hesi tingsetu.</s>
                <s xml:id="oi3nyntubl">Nevnd er farin undir at orða ein almennan ítróttapolitikk, og arbeiðið verður væntandi liðugt til næstu ólavsøku.</s>
                <s xml:id="mzrgc2dz7r">Samstundis verður arbeitt við at orða ein ítøkiligan barna- og ungdómsmentanarpolitikk.</s>
              </p>
              <p>
                <s xml:id="azh5trytqy">Uppskot til nýggja kringvarpslóg, har Sjónvarp Føroya og Útvarp Føroya verða skipaðir sum sjálvstøðugir almennir stovnar við egnari nevnd, verður lagt fram í hesi tingsetu.</s>
                <s xml:id="omiueobyjq">Og arbeiðið at gera uppskot til nýggja fornminnalóg er liðugt, og lógaruppskot er sent til ummælis hjá avvarðandi stovnum og myndugleikum.</s>
                <s xml:id="qmscxz2s6j">Næsta stigið er at endurskoða lógina um Føroya Fornminnissavn og bygdasavnslógina, og byrjar hetta arbeiði í næstum.</s>
              </p>
            </div>
            <div>
              <head rend="bold">Fólkaskúlin og fólkaupplýsing</head>
              <p>
                <s xml:id="z2y5zvtrzo">Landsstýrismaðurin í mentamálum setti í fjør í verk ætlanina “Skoðanir úr skúlanum” – stytt SÚS.</s>
                <s xml:id="v6lqxblubl">Á rundferð til skúlarnar kring landið komu fram uppskot og hugskot, sum eru savnað í menningarætlan fyri fólkaskúlan.</s>
                <s xml:id="le26vfkbaa">Menningarætlanin er liðug og verður sett í verk við skúlaársbyrjan 18. august 2003.</s>
                <s xml:id="zqbm5neofa">Tættirnir, ið dentur verður lagdur á í hesi fyrstu menningarætlanini, eru byrjanarundirvísing, næmingar við serligum tørvi, samstarv og ábyrgd hjá øllum pørtum í skúlanum, trivnaður í fólkaskúlanum, og næmingar, ið hava atferðartrupulleikar.</s>
              </p>
              <p>
                <s xml:id="asngehdyoj">Landsstýrismaðurin hevur sett í verk nýggja arbeiðstíð fyri fólkaskúlalærarar.</s>
                <s xml:id="ytaawxolkm">Endamálið er at geva einstøku skúlunum nógv størri ábyrgd sjálvir at røkka undirvísingarmálunum og ikki vera undir miðstýring úr Mentamálaráðnum.</s>
                <s xml:id="pzcqwyemjf">Við hesum verða betri møguleikar hjá einstøku skúlunum at skipa fjølbroytta og fjøltáttaða undirvísing.</s>
              </p>
              <p>
                <s xml:id="xdax7xg2dz">Løgtingslóg er sett í gildi um skúlatilboð til ung við breki.</s>
                <s xml:id="xgeqz2o4hv">Við lógini er tryggjað ungum menningartarnaðum skúlatilboð, sum ger tey betur før fyri at greiða sínar dagligu uppgávur.</s>
                <s xml:id="j5nvmde3d3">Farið er undir at fyrireika og seta á stovn fyrsta tilboðið, sum verður veruleiki ein av fyrstu døgunum.</s>
              </p>
              <p>
                <s xml:id="h2wb5jaxs6">Eftir aðalorðaskiftið á Løgtingi í vár um sernámsfrøðiliga økið, er farið undir at seta uppskotið til nýggja skipan á sernámsfrøðiliga økinum í verk.</s>
                <s xml:id="rvavccax5x">Samstundis er lýst eftir leiðara til Sernámsdepilin.</s>
                <s xml:id="vc535fmpsn">Hann skal standa fyri bygnaðarbroytingum og seta í verk ætlanirnar í álitinum um sernámsfrøði.</s>
              </p>
              <p>
                <s xml:id="wa3oediilr">Lógin um frítíðarundirvísing o.a. er ikki tíðarhóskandi longur.</s>
                <s xml:id="hstxygyeuj">Neyðugt er við broyttum og víðari lógarkarmum.</s>
                <s xml:id="dbtkwrx23g">Dentur verður lagdur á at skipa fyri fakligum skeiðum til teirra, ið onga skúlagongd hava eftir fólkaskúlan, so tey fáa umstøður at fáa sær útbúgving og/ella betri møguleikar á arbeiðsmarknaðinum.</s>
                <s xml:id="rgz7eul5yf">Farið verður undir at gera lógaruppskot um fólkaupplýsing.</s>
              </p>
            </div>
            <div>
              <head rend="bold">Miðnám og vinnuskúlar</head>
              <p>
                <s xml:id="mjbruqqfo6">Skúlaverkið í flestum londum arbeiðir við hugtakinum læra alt lívið.</s>
                <s xml:id="qn5al3h3gg">Undir hugtakinum liggur ein ásannan, at dagsins vitanarsamfelag ber við sær, at tað í flestum førum verður neyðugt hjá tí einstaka at skoyta upp í sína upprunaligu skúlagongd fyri at varðveita og menna sínar førleikar.</s>
                <s xml:id="ca2ea7jwk7">Tískil eiga øll undirvísingartilboð at verða sæð í eini heild og skipað so liðiliga sum møguligt.</s>
                <s xml:id="bvxhjzharn">Fyri at røkka málunum at læra alt lívið mugu grundútbúgvingarnar leggja rúmt og dygt støði undir framhaldandi útbúgving.</s>
                <s xml:id="ltsrb77r2e">Harafturat eigur ein vælskipað eftirútbúgvingarskipan at standa øllum í boði.</s>
              </p>
              <pb n="32" />
              <p>
                <s xml:id="rees2t4vc7">Mentamálaráðið er farið at endurskoða miðnámsskúla- og vinnuskúlaøkið við tí endamáli, at allir føroyingar skulu hava miðnámsútbúgving, ið skal geva vinnuførleika og altíð møguleikan til hægri lestrarstig.</s>
                <s xml:id="bnckj5cwiz">Endamálið er at gera eina føroyska skipan, ið lýkur tey krøv, ið føroyska samfelagið setir, samstundis sum miðnámsútbúgvingarnar framhaldandi verða góðkendar á sama stigi sum tær í okkara grannalondum.</s>
                <s xml:id="jsfpn6i3yw">Støða skal verða tikin til, hvussu vit fáa eitt felags grundarlag undir okkara miðnámsskipan, og hvussu vit fáa eina liðiliga skipan, ið er lagað til okkara tørv.</s>
                <s xml:id="x42aiyq2ov">Samstundis eiga útbúgvingarnar hvør sær at varðveita síni eyðkenni.</s>
                <s xml:id="dhmetyagan">Møguleikin at skipa útbúgvingarnar í deplar kring landið verður eisini lýstur.</s>
                <s xml:id="svtec56ptz">Harafturat er ætlanin at endurskoða 10. floksstigið í fólkaskúlanum við atliti at førleikamenning til framhaldslestur.</s>
              </p>
              <p>
                <s xml:id="bqcuduq2gg">Ein týdningarmikil táttur til tess at geva øllum føroyingum útbúgving eftir fólkaskúlan, er útbúgving og eftirbúgving á arbeiðsmarknaðinum.</s>
                <s xml:id="myo73ht2uh">Í Føroyum eru nógv fólk, ið hava fingið heitið ófaklærd, hóast tey hava vunnið sær góðan virkisførleika í sínum arbeiðslívi.</s>
                <s xml:id="yqebwldvdr">Ein nevnd, ið umboðar bæði fakfeløg og arbeiðsgevarar, hevur gjørt uppskot til lóg um yrkisskeið, har miðað verður eftir at brúka miðnámsskúlarnar og yrkisskúlarnar at førleikamenna og geva fólki í vinnuni útbúgvingarprógv.</s>
                <s xml:id="spe45mw5bb">Miðað verður eftir, at yrkisskeiðini kunnu verða sett saman til stuttar útbúgvingar, sum nágreiniligari verða ásett í kunngerðum.</s>
                <s xml:id="w7a6sl2drx">Uppskotið verður lagt fyri Løgtingið í heyst.</s>
              </p>
              <p>
                <s xml:id="za234zw5ub">Mentamálaráðið er umboðað í Oljuútbúgvingarsamtakinum.</s>
                <s xml:id="po2y7r6ixy">Oljuútbúgvingarsamtakið arbeiðir við at gera eina ætlan fyri útbúgvingarvirksemið næsta árið, m.a. í samstarvi við ASET í Aberdeen, so tað ber til at at menna førleikan bæði hjá arbeiðsmegini og hjá teimum vinnuskúlunum, ið eru við í samtakinum.</s>
              </p>
              <p>
                <s xml:id="ka5h4qx7pm">Nýggj yrkisútbúgving var í fjør sett á stovn í fiskavirking og aling.</s>
                <s xml:id="b3bgvuss3v">Hesar vinnugreinir eiga at hava vælútbúgvið fólk, sum kann menna tær og gera tær kappingarførari við grannar okkara.</s>
                <s xml:id="mp7cjsslnr">Talan er um útbúgving, sum varir 3 ár.</s>
                <s xml:id="git5i7knk4">Fyrsta árið er støðisár í Fiskivinnuskúlanum.</s>
                <s xml:id="hthdniyptz">Hini bæði árini eru faklig upplæring á virkjum ella alistøðum umframt framhaldandi skeið í Fiskivinnuskúlanum.</s>
              </p>
            </div>
            <div>
              <head rend="bold">Heildarætlan fyri skúlabygging</head>
              <p>
                <s xml:id="jhdsgzled2">Ásannandi, at tíðin nú er komin at raðfesta skúlabygging frammarlaga í almenna íløgukarminum, eru ætlanir lagdar fyri tær sera átrokandi íløgurnar á miðnámsskúlaøkinum.</s>
                <s xml:id="vjrznvtawr">Raðfestingin fyri 2003 og 2004 er at byggja og byggja aftur at hesum skúlum.</s>
                <s xml:id="kzklhtiqxb">Farið verður at grava út og at byggja Miðnámsskúlan í Suðuroy í ár.</s>
                <s xml:id="zrv3woxgo5">Arbeiðið heldur fram at fyrireika at byggja av nýggjum Fiskivinnuskúla við sjódepli í Vestmanna, og at fyrireika at vaksa Tekniska Skúla í Klaksvík.</s>
                <s xml:id="wlok6jykkp">Eisini verður farið at fyrireika Listaskúla í Sandoynni.</s>
                <s xml:id="b3kyhbanof">Eftir ætlan verður farið at byggja nevndu skúlar í 2004.</s>
                <s xml:id="awvmvqvt4l">Verklagslóg at byggja skúladepil við Marknagil verður løgd fyri Løgtingið í heyst.</s>
                <s xml:id="lbswksdit7">Ein bygginevnd, har skúlarnir, ið eru partar í byggiætlanini, eru umboðaðir, er sett frammanundan.</s>
              </p>
            </div>
            <div>
              <head rend="bold">Hægri lestur og gransking</head>
              <p>
                <s xml:id="pn7pxs6pgw">Fróðskaparsetrið er farið undir fleiri nýggj tilboð – t.d. í KT, løgfrøði og samfelagsfrøði.</s>
                <s xml:id="apng6f3ja7">Arbeiðið at endurskoða og dagføra lógina um Fróðskaparsetur Føroya fer í gongd í næstum.</s>
                <s xml:id="uu3l5ivrr2">Tað er í hesum sambandi umráðandi, at Fróðskaparsetur Føroya verður savnandi stovnur fyri allar akademiskar útbúgvingar og gransking, eisini bachelor í sjúkrarøktarfrøði og komandi lærara- og pedagogútbúgvingarnar.</s>
              </p>
              <pb n="33" />
              <p>
                <s xml:id="gr45kewbeg">Skeiðið fyri Granskingarverkætlanina fyri Økismenning rennur út sum verkætlan 1. oktober í 2003.</s>
                <s xml:id="rhv4zcgfr3">Í eftirmetingarfrágreiðingini verður staðfest, at tørvur er á nýtslugransking í samfelagfrøði í Føroyum, og at Granskingarverkætlanin fyri Økismenning eigur at halda fram sum sjálvstøðugur granskingardepil.</s>
                <s xml:id="orjhndhjg3">Arbeiðið at gera hetta er í gongd.</s>
              </p>
              <p>
                <s xml:id="n4fefdy4h3">Arbeiðið at endurskoða lærara- og pedagogútbúgvingarnar er farið í gongd.</s>
                <s xml:id="x3wt7dyzwy">Nevndin skal gera uppskot um, hvussu útbúgvingarnar skulu verða skipaðar í framtíðini.</s>
                <s xml:id="zbla2slq3w">Álitið verður væntandi liðugt um árslok.</s>
              </p>
              <p>
                <s xml:id="nsiifkyz4l">Nýggja lógin at útbúgva sjúkrarøktarfrøðingar og høvuðskunngerðirnar til lógina eru lýstar.</s>
                <s xml:id="rj3zhmm5u7">Skúlin hevur gjørt námsskipan, og seinasta hond verður løgd á arbeiðið, ið eftir er við kunngerðum.</s>
                <s xml:id="jmmx27j5ej">Útbúgvingin er sum útbúgvingarnar í okkara grannalondum.</s>
              </p>
              <p>
                <s xml:id="nfrmlcrifw">Heilsuhjálparaútbúgvingin á Tvøroyri, sum varir eitt ár, hevur fingið ógvuliga góða undirtøku.</s>
                <s xml:id="zzsowvacnc">Arbeitt verður við at útvega skúlanum so góð høli, at tað fer at bera til at menna útbúgvingina soleiðis, at hon í 2004 eisini fatar um heilsurøktaraútbúgving, ið varir umleið tvey ár aftrat.</s>
                <s xml:id="dg3idn3e7l">Nevnd arbeiðir við at gera uppskot, hvussu henda útbúgvingin skal verða skipað.</s>
              </p>
            </div>
          </div>
          <div>
            <head rend="bold">Familju- og heilsumál</head>
            <div>
              <p>
                <s xml:id="snvkqqnogi">Arbeitt verður framhaldandi við at bøta um heilsuverkið.</s>
                <s xml:id="rjoqovtv5v">Ætlanin er í hesum valskeiði at orða ein familju- og heilsupolitik at leggja fyri Løgtingið til aðalorðaskifti.</s>
              </p>
            </div>
            <div>
              <head rend="bold">Fyribyrging</head>
              <p>
                <s xml:id="bukfvmmthm">Fólkaheilsa og heilsufremjandi tiltøk verða raðfest ógvuliga ovarlaga.</s>
                <s xml:id="mnlwc3ahma">Ætlanin er, at tiltøkini hava fasta stevnu, so tey í fyrstu atløgu venda sær til og fata um børn og ung.</s>
                <s xml:id="kuvatf6tn6">Økini, sum verða raðfest, eru: kostur, rørsla, rúsevni og harðskapur.</s>
                <s xml:id="jn36glgt2f">Í hesum sambandi var skipað fyri evnisdegi, sum hevði til endamáls at geva íblástur í tað framhaldandi arbeiðið hesum viðvíkjandi.</s>
                <s xml:id="peo776647c">Arbeiðsbólkur verður settur undir Fyribyrgingarráðnum.</s>
                <s xml:id="qxwsgexobo">Uppgáva teirra verður at arbeiða við heilsufremjandi tiltøkum fólkaheilsuni at frama.</s>
                <s xml:id="lows3ue47g">Somuleiðis er peningur settur av á fíggjarlógini í ár at gera trivnaðarkanningar.</s>
              </p>
            </div>
            <div>
              <head rend="bold">Sjúkrahúsverkið</head>
              <p>
                <s xml:id="omg535hrwj">Føroyska sjúkrahúsverkið hevur ein týðandi leiklut til tess at tryggja fólkaheilsuna í Føroyum.</s>
                <s xml:id="kv2avzynnk">Tann stóra menningin í tøkni ger, at viðgerðarmøguleikar og tilboð eru nógv fleiri enn fyri bara fáum árum síðan.</s>
                <s xml:id="yp6jg7fpcm">Teir meiri viðgerðarmøguleikarnir gera tað, at okkum tørvar fleiri læknar og heilsustarvsfólk.</s>
                <s xml:id="mhwfrhyxrx">Trotið á heilsustarvsfólki í Føroyum merkist bæði á sjúkrahúsunum og á primera heilsuøkinum.</s>
              </p>
              <p>
                <s xml:id="spyf5mdhld">Ein arbeiðsbólkur er settur við tí endamáli at fáa samskipað virksemið á teimum trimum sjúkrahúsunum, soleiðis at vit framhaldandi kunnu fáa í boði nøktandi heilsutænastur á so nógvum økjum sum møguligt.</s>
                <s xml:id="awa3klhbo2">Ætlanin er, at arbeiðið skal enda við, at latið verður landsstýrismanninum álit at endurskoða virksemið í sjúkrahúsverkinum einaferð í heyst.</s>
              </p>
              <p>
                <s xml:id="iaxy7xkunu">Arbeitt verður eisini við at minka bíðilistarnar, serliga til tær løttu skurðviðgerðirnar.</s>
                <s xml:id="ratq2vp5ju">Í tí sambandi er ætlanin framvegis at føra neyv hagtøl yvir bíðilistar til tær ymisku viðgerðirnar, og at lata hesar upplýsingar verða almennar fyri øll.</s>
              </p>
            </div>
            <pb n="34" />
            <div>
              <head rend="bold">Sálarsjúk</head>
              <p>
                <s xml:id="ptm6cnwbow">Í januar mánaði í 2002 varð álit handað um heildarpsykiatri í Føroyum.</s>
                <s xml:id="yyh6k4frmr">Samsvarandi samgonguskjalinum hjá sitandi samgongu, har tað millum annað stendur, at: <hi rend="italic">miðast skal ímóti at fylgja tilmælinum í álitinum um heildarpsykiatri</hi>, legði landsstýrismaðurin í familju- og heilsumálum álitið fram til aðalorðaskifti í tinginum í apríl í ár saman við eini ætlan um, hvussu tilmælini kunnu verða sett í verk.</s>
                <s xml:id="bduvynnkf5">Í tinginum var stór undirtøka fyri at fylgja ætlanini, so hesin samfelgsbólkur kann liva undir umstøðum, sum hóska í einum framkomnum samfelagi.</s>
              </p>
            </div>
            <div>
              <head rend="bold">Serviðgerðin uttanlands</head>
              <p>
                <s xml:id="prgaxa2q5v">Útreiðslurnar til viðgerðir uttanlands vaksa ár um ár.</s>
                <s xml:id="mv6rhgzqrq">1480 sjúklingar vórðu í 2002 sendir uttanlands til viðgerðar.</s>
                <s xml:id="gi5zvd5s7x">Landsstýrið hevur sett tilfeingi av til at fáa økið nágreiniliga greinað og fyri at kanna eftir, hvørjar fyriskipanir skulu verða settar í verk at tálma útreiðslunum.</s>
                <s xml:id="yru7jzsjk2">Millum annað verður, í samráð við tey trý sjúkrahúsini, arbeitt við at kanna, um tað fíggjarliga eru fyrimunir, at nakrar av hesum viðgerðum verða gjørdar í Føroyum.</s>
                <s xml:id="xddnclwluk">Somuleiðis er farið eitt miðvíst arbeiðið í gongd at fáa greiði á, um tann tænasta, sum sjúkrahúsini keypa, og tann viðgerð, sum verður veitt á útlendskum sjúkrahúsum, kann verða skipað øðrvísi, so tað gagnar sjúklinginum best.</s>
              </p>
            </div>
            <div>
              <head rend="bold">Gransking</head>
              <p>
                <s xml:id="j5ttyw6hr6">Í 2001 varð eitt arbeiði við lóggávu á ílegugranskingarøkinum sett í gongd.</s>
                <s xml:id="pyaciomxll">Ætlanir eru framhaldandi at arbeiða við uppskotinum, tí tað er umráðandi, at føroysku áhugamálini verða røkt, um ein granskingarætlan skuldi fatað um DNA og annað frá føroyska fólkinum.</s>
                <s xml:id="byzpv6cmre">Land okkara er millum annað eitt áhugavert granskingarøki, tí ættarbondini eru til skjals.</s>
                <s xml:id="ho2zdxjda7">Í framtíðini kann møguleiki vera fyri einum fíggjarligum vinningi, verður peningur settur í ílegugranskingarøkið.</s>
              </p>
            </div>
            <div>
              <head rend="bold">Kommunulæknaskipanin</head>
              <p>
                <s xml:id="nw6ai5sf62">Seinnu árini hevur tað gingist heldur striltið at fáa kommunulæknastørvini í landinum mannað.</s>
                <s xml:id="baacw6dizi">Í løtuni eru 5 av 30 kommunulæknastørvum ósett, hóast støðugt verður lýst við leysu størvunum.</s>
                <s xml:id="pfqdl2jy4m">Hesin trupulleikin er á ongan hátt serføroyskur, tí læknatørvur er í øllum Norðurlondum, og soleiðis hevur støðan verið leingi.</s>
              </p>
              <p>
                <s xml:id="b7zhuxvsr6">Í 2002 vórðu stig tikin til at loysa kommunulæknatørvin við at skipa fyri at útbúgva kommunulæknar í Føroyum.</s>
                <s xml:id="fkaeglk5rq">Hetta merkir í besta føri, at vit megna at halda tørn, nú ið nógvir av teimum gomlu kommunulæknunum nærkast pensjónsaldrinum.</s>
              </p>
              <p>
                <s xml:id="rugsv7guod">Stóri fólkavøksturin í høvðusstaðarøkinum seinnu árini hevur gjørt tað, at trýstið á kommunulæknarnar í hesum læknadømi er alsamt vaksið.</s>
                <s xml:id="gh2ule3qgi">Landsstýrismaðurin hevur tí gjørt av at játta eini umsókn frá Tórshavnar kommunu um at skipa tvey kommunulæknastørv afturat í Tórshavn við teirri treyt, at neyðug játtan fæst á næstu fíggjarlóg.</s>
                <s xml:id="bzv5l5iwuv">Seinastu árini hava stórir trupulleikar eisini verið við læknaviðurskiftunum í Sandoynni.</s>
                <s xml:id="rk7bmv2mij">Í løtuni verður arbeitt saman við kommununum í hesum læknadømi til tess at fáa eina varandi loysn, sum sandoyingar og skúvoyingar kunnu vera nøgdir við.</s>
              </p>
              <p>
                <s xml:id="cve4s4acaz">Avgjørt er at raðfesta soleiðis á kommunulæknaøkinum, at fyrst verður øll orka løgd í at bøta um verkligu arbeiðsviðurskiftini hjá kommunulæknunum.</s>
                <s xml:id="xugiphlkr6">Fyrsta stigið er at lætta um tær mongu vaktirnar við at gera eina nýggja vaktarskipan fyri meginøkið og Sandoynna, ið verður løgd á eina vaktarmiðstøð í nýggja bygninginum á Landssjúkrahúsinum.</s>
                <s xml:id="ouo35owbmt">Nýggja <pb n="35" /> vaktarskipanin skal veita teimum, ið tørva læknahjálp fyri og eftir vanliga arbeiðstíð, betri tænastu umframt kommunulæknunum betri arbeiðsumstøður.</s>
                <s xml:id="q7tub3xzld">Miðað verður eftir, at vaktarskipanin verður sett í verk, tá ið nýggi bygningurin á Landssjúkrahúsinum verður tikin í nýtslu.</s>
              </p>
              <p>
                <s xml:id="ecn3ez2bey">Í heyst er ætlanin eisini at gera nakrar tøkniligar broytingar í lógini um kommunulæknaskipanina.</s>
              </p>
            </div>
            <div>
              <head rend="bold">Skúlalæknaskipanin</head>
              <p>
                <s xml:id="n7hnengsm5">Uppskot til nýggja skúlalæknalóg er sent til ummælis.</s>
                <s xml:id="thfsaab7ky">Fleiri viðmerkingar eru innkomnar, og vísir tað, at áhugin er stórur fyri skúlalæknaskipanini.</s>
                <s xml:id="pevfb4gceo">Tað er stórur trupulleiki, at skúlalækni er ikki í nógvum av landsins skúlum.</s>
                <s xml:id="vdguvgyy27">Sambært uppskotinum, ið sent var til ummælis, skal bara vera ein skúlalækni í Føroyum.</s>
                <s xml:id="z3sd52jqny">Hesin skúlalækni skal koma í allar skúlar.</s>
                <s xml:id="fy4p5p74ul">Hetta ger tað, at skúlalæknin fær serkunnleika á økinum.</s>
                <s xml:id="ermqo3em3g">Sambært uppskotinum fær skúlalæknin nakrar heilsufremjandi uppgávur.</s>
                <s xml:id="nyx7w6x7wq">Í hesum sambandi skal skúlalæknin millum annað samstarva við heilsuverkið og fakbólkar (heilsusystrar, lærarar o.o.).</s>
                <s xml:id="qv7rml3x4g">Uppskotið skal virka fyri, at fyribyrgjandi heilsuarbeiðið verður betri í skúlunum við heilsukanningum, ráðgeving og verkætlanum.</s>
              </p>
            </div>
            <div>
              <head rend="bold">Sjúkrakassarnir</head>
              <p>
                <s xml:id="u5nobbcnff">Í nógv ár hevur verið tosað um at broyta sjúkrakassaskipanina.</s>
                <s xml:id="jcsm5aknai">Nakrar loysnir hava verið frammi, men enn er ongin endalig avgerð tikin.</s>
                <s xml:id="jertszrdey">Ætlanin er at arbeiða meira við eini heildarloysn viðvíkjandi framtíðarviðurskiftunum hjá sjúkrakassunum, men enn er ov tíðliga at siga nakað um, hvussu tann endaliga loysnin verður.</s>
              </p>
            </div>
            <div>
              <head rend="bold">Bústaðarmál</head>
              <p>
                <s xml:id="phalazhnrg">Í november mánaði í fjør settu landsstýrismaðurin í familju- og heilsumálum og landsstýrismaðurin í fíggjarmálum ein arbeiðsbólk, ið skal gera eitt álit um øðrvísi bústaðarbygging.</s>
                <s xml:id="wum3bhlfod">Álitið varð liðugt beint eftir páskir og verður lagt fyri Løgtingið til aðalorðaskifti so tíðliga sum gjørligt í hesi tingsetu.</s>
              </p>
              <p>
                <s xml:id="qm47gn7cco">Niðurstøðurnar í álitinum eru áhugaverdar og bróta í førum upp úr nýggjum.</s>
                <s xml:id="ulhfjrykbz">Mælt verður m.a. til, at farið verður í holt við at byggja lutaíbúðir, og at neyðuga lógargrundarlagið verður gjørt til tess, at slík bygging ber til.</s>
                <s xml:id="subwuizv3w">Eisini verður mælt til, at Húsalánsgrunnurin verður umskipaður, til tess at fremja ein virknan almennan bústaðarpolitikk.</s>
              </p>
              <p>
                <s xml:id="vpo2bqtset">Bústaðarmál verða raðfest ovarlaga, og miðað verður eftir at greiða neyðuga lóggávuarbeiðið í hesi tingsetu.</s>
              </p>
            </div>
            <div>
              <head rend="bold">Tilbúgvingin</head>
              <p>
                <s xml:id="fkx6fl6n6z">Sum ein part av Tilbúgvingarætlan Føroya umsitur og samskipar Familju- og heilsumálaráðið tilbúgvingina á heilsuøkinum, t.e. tryggjar, at rímiligar heilsutænastur verða veittar teimum, ið eru fyri vanlukkutilburði á føroyskum øki, bæði á sjógvi og landi.</s>
                <s xml:id="ce3e3glnrp">Í hesum sambandi eru sjúkrahústilbúgvingarætlanir gjørdar, umframt at ein læknavakt til tyrluna er skipað á Landssjúkrahúsinum.</s>
                <s xml:id="azhw7jhni2">Harumframt eru sjúkralið skipað í øllum sýslum í Føroyum, t.e. bólkar við heilsustarvsfólkum, ið ikki arbeiða dagliga á sjúkrahúsunum, t.d. kommunulæknar og heimasjúkrasystrar o.o., sum skulu veita ta fyrstu læknafrøðiligu hjálpina á skaðastaðnum í sambandi við stórskaðatilburðir.</s>
                <s xml:id="u53z5eblwo">Ætlanin er longu í 2003 at <pb n="36" /> útbúgva sjúkraliðini og at leggja skipanina soleiðis til rættis, at hon verður gjørd virkin á Alarmsentralinum.</s>
              </p>
            </div>
          </div>
          <div>
            <head rend="bold">Almannamál</head>
            <div>
              <head rend="bold">Almannaverkið</head>
              <p>
                <s xml:id="huzjapgzv3">Eftir greiða aðalmálinum um at tillaga almannaverkið til ein sjálvberandi føroyskan búskap, verður almannaverkið skipað av nýggjum, og ein av aðaltáttunum verður at skipa tilboðini til almannabrúkaran í nærumhvørvinum undir kommunalum ræði.</s>
                <s xml:id="dl5lhkix7q">Soleiðis verða bæði nýggja føroyska barnaverndarlógin og alt eldraøkið skipað undir fullum kommunalum ræði frá í seinasta lagi 1. januar í 2005.</s>
                <s xml:id="lnn32vgwqn">Á henda hátt verða barnaverndarlógin og eldraøkið tvey verulig jarnbrot í royndini at økismenna Føroyar.</s>
                <s xml:id="osgpjjd4xm">Mest sannlíkt verður eisini týdningarmikil partur av nýggju forsorgarlógini skipaður kommunalt.</s>
                <s xml:id="nn5avennao">Arbeiðsskaðatryggingarlógin, ið fall burtur í vár, verður óbroytt løgd fyri Løgtingið aftur.</s>
              </p>
              <p>
                <s xml:id="ga5p7i6dea">Samanumtikið verður setningurin í almannaverkinum at fáa samljóð millum brúkaratilboðini og fíggjarstýringina á økinum, so at mest fæst burtur úr skattgjaldarans peningi.</s>
              </p>
            </div>
            <div>
              <head rend="bold">Barnaverndarlógin</head>
              <p>
                <s xml:id="eeda7hbnwt">Lógaruppskot um barnavernd verður nú lagt fyri Løgtingið.</s>
              </p>
              <p>
                <s xml:id="x4fgdtpycr">Landsstýrismaðurin hevur lagt dent á, at rættartrygdin hjá børnum við sosialum trupulleikum og foreldrum teirra skal gerast betri við hesum lógaruppskoti.</s>
                <s xml:id="dn4rvdvtff">Krav verður sett, at ein umsiting skal viðgera barnaverndarmál, og at ein barnaverndarstova verður sett á stovn.</s>
                <s xml:id="xzaxjl2ysk">Hon skal ráðgeva og vegleiða barnaverndartænastum í kommununum.</s>
                <s xml:id="eroe3uzcsd">Harumframt verður ein meginbarnaverndarnevnd sett at taka avgerð í málum viðvíkjandi tvingsli og umsorganaryvirtøku.</s>
              </p>
              <p>
                <s xml:id="rbfpzm42gw">Hóast tað, at semja tykist vera ímillum Landsstýrið, Føroya Kommunusamskipan, Føroya Kommunufelag og aðrar ummælispartar um tann fakliga partin í lógaruppskotinum, hevur tað verið trupult at koma ásamt um, um barnaverndarøkið skal vera landsuppgáva, verða lagt út í 9 kommunal øki ella verða lagt út til tær 48 kommunurnar at umsita.</s>
              </p>
              <p>
                <s xml:id="pmn5gbt3oi">Landsstýrið hevur tikið avgerð um, at barnaverndarøkið skal verða lagt út til tær 48 kommunurnar at umsita, tó soleiðis at fleiri kommunur kunnu samstarva um at hava felags barnaverndarnevnd, felags barnaverndarumsiting og verða felags um at fíggja tær barnaverndarútreiðslur, ið eru í økinum.</s>
                <s xml:id="o2zsmgv5di">Sostatt forðar einki fyri, at kommunurnar skipa seg í samstarvsøki viðvíkjandi barnavernd, vilja tær tað.</s>
              </p>
              <p>
                <s xml:id="ginqzifz4e">Lógaruppskotið um barnavernd ger eisini skipanina fyri fosturforeldur betri, við tað at ein fosturforeldraskipan verður sett á stovn fyri alt landið.</s>
                <s xml:id="nacfljs4hn">Tvørfakligt samstarv verður lógarásett, soleiðis at tað verður álagt starvsbólkum, ið arbeiða við børnum, at samstarva við truplum børnum.</s>
              </p>
            </div>
            <pb n="37" />
            <div>
              <head rend="bold">Tilboð til børn og ung</head>
              <p>
                <s xml:id="hr66swunln">Tørvur er á nýggjum samdøgurstilboðum til børn og ung í Føroyum.</s>
                <s xml:id="sfqnq6xhyg">Børn verða send av landinum á samdøgursstovnar og til fosturfamiljur, av tí at tað eru ikki nóg nógv hóskandi tilboð í Føroyum.</s>
                <s xml:id="x7hemtx3jx">Hetta er ein óvirðilig og kostnaðarmikil fyriskipan.</s>
                <s xml:id="r3msu7f3np">Fyri børnini hevði tað verið betri framhaldandi at sloppið at búð í sínum heimliga umhvørvi, har tey kundu tosað sítt egna mál.</s>
                <s xml:id="j6hx5ewldh">Heldur ikki er tað hóskandi fyri eitt nútímans land at senda sínar trupulleikar burtur í onnur lond.</s>
              </p>
              <p>
                <s xml:id="mkzncvn6nq">Vit eiga at vera før fyri at taka okkum av øllum føroyingum, eisini okkara ungu, sum eru komin illa fyri í tilveruni.</s>
                <s xml:id="nywwefnka4">Tann neyðugi førleikin fæst best við at fáa hóskandi tilboð í Føroyum til børn og ung.</s>
                <s xml:id="r33ecuinwh">Ætlanir eru tí um at skipa eitt nýtt samdøgurstilboð til børn og ung við sosialum trupulleikum.</s>
              </p>
            </div>
            <div>
              <head rend="bold">Forsorgarlógin</head>
              <p>
                <s xml:id="sdzwjk7smg">Í Almannamálaráðnum eru fyrireikingar til forsorgarlóg byrjaðar.</s>
                <s xml:id="abk5yvulph">Arbeitt verður fram ímóti, at nýggja føroyska forsorgarlógin verður einfaldari og greiðari at umsita, og at hon verður brúkaranum meira viðkomandi.</s>
              </p>
            </div>
            <div>
              <head rend="bold">Stuðulsfólkaskipanin fyri vaksin</head>
              <p>
                <s xml:id="b6fbd6pjia">Stuðulsfólkaskipanin fyri vaksin er nú lógarjavnførd.</s>
                <s xml:id="aa2flmdpkn">Endamálið við Stuðulsfólkaskipanini fyri vaksin er at veita rørslutarnaðum ella teimum við avmarkaðum sálarligum førleika stuðul, so tey hava møguleika at liva eitt sjálvstøðugt og virkið lív.</s>
              </p>
              <p>
                <s xml:id="d52porhmw4">Við tí nýggja bygnaðinum verða fólk nú sett í starv í eini skipan, í staðin fyri at verða sett í starv í avmarkaða tíð og uttan veruliga skipan.</s>
                <s xml:id="sznezxa25c">Við tí nýggja bygnaðinum fær Stuðulsfólkaskipanin fyri vaksin eina leiðslu, sum kann menna tað fakliga stigið hjá starvsfólkunum við at skipa fyri fakligari vegleiðing og hóskandi karmum um skipanina.</s>
                <s xml:id="m72tssa2be">Við nýggju skipanini fáa bæði brúkarar og starvsfólk hjá Stuðulsfólkaskipanini betri sømdir.</s>
              </p>
              <p>
                <s xml:id="ly2rf7iegi">Almannamálaráðið arbeiðir við at gera neyðugar kunngerðir til Stuðulsfólkaskipanina fyri vaksin.</s>
              </p>
              <p>
                <s xml:id="iq3m5lyjd6">Umskipanin við Stuðulsfólkaskipanini fyri vaksin er fyrsta stigið í eini stórari ætlan, sum snýr seg um at skapa betri karmar um alt stuðulsfólkaøkið.</s>
                <s xml:id="lq2rapcicy">Í næstum verður farið í holt við at umskipa stuðulsfólkaøkið fyri børn.</s>
              </p>
            </div>
            <div>
              <head rend="bold">Økisterapi</head>
              <p>
                <s xml:id="huyujstufm">Økisterapi verður sett á stovn í øllum landinum.</s>
              </p>
              <p>
                <s xml:id="bwf3nj2rrb">Økisterapið er eitt nýtt tilboð, ið skal verða skipað og ment undir heimarøktini í neyvum samstarvi við økisleiðslurnar kring landið og aðrar samstarvsfelagar og starvsfólkabólkar, ið eru týdningarmiklir fyri hin einstaka brúkaran hjá heimarøktini.</s>
                <s xml:id="kswwhcrekk">Ætlanin er at seta økisterapeutar, ið skulu veita fólkum tænastu, sum tørvar uppvenjing og at røkja førleikan.</s>
                <s xml:id="uw2nj4zlhr">Tænastan verður veitt vaksnum yvir 18 ár, ið búgva heima ella á eldrasambýlum kring landið.</s>
              </p>
              <p>
                <s xml:id="mxq5m6kxao">Økisterapeutar hava góðan kunnleika til tørvin hjá hvørjum einstøkum brúkara.</s>
                <s xml:id="qqdxom42kf">Ætlanin er tí, at økisterapeutarnir møguliga eisini fáa til uppgávu at standa fyri at útflýggja smá hjálpitól.</s>
                <s xml:id="cbq5ng6fen">Tá fara teir skjótt at gera av tørvin á hjálpitólum og flýggja brúkarunum tey.</s>
              </p>
            </div>
            <pb n="38" />
            <div>
              <head rend="bold">Eldraøkið</head>
              <p>
                <s xml:id="spzpsqceih">Í august í 2002 handaði ein arbeiðsbólkur landsstýrismanninum eitt álit um eldraøkið.</s>
                <s xml:id="oiazbdxhwq">Í hesum áliti verður m.a. mælt til, at eldraøkið verður lagt út til kommunurnar at umsita.</s>
                <s xml:id="pztnxwr2nl">Eisini verður skotið upp, at ein rammulóg verður gjørd.</s>
                <s xml:id="idxxbtpyto">Hon skal áseta skyldur hjá kommununum fyri eldra ættarliðnum, og at Landsstýrið hevur eftirlitsmyndugleikan hesum viðvíkjandi.</s>
                <s xml:id="syenm6buvw">Ein arbeiðsbólkur við umboðum fyri kommunufeløgini og Landsstýrið arbeiðir í løtuni við einum lógaruppskoti, sum byggir á eldraálitið.</s>
                <s xml:id="z7ltzcwd62">Tað skal verða handað tí politiska fylgibólkinum í august í 2003.</s>
              </p>
            </div>
            <div>
              <head rend="bold">Íløgustuðul til eldrabýli </head>
              <p>
                <s xml:id="mxyl5vzsnq">Samgongan ætlar saman við kommununum at bøta um bústaðarviðurskiftini hjá okkara eldru borgarum.</s>
                <s xml:id="k4u4idcivf">Tey næstu trý árini verða avsettar 57 mió. kr. á løgtingsfíggjarlógini at byggja eldrabýli fyri.</s>
                <s xml:id="aptymbyfd5">Hetta fer at bøta munandi um tann stóra bústaðartørv, sum eldraálitið hevur víst á.</s>
                <s xml:id="i42lymr7r7">Í hesum ári er stuðul játtaður til 10 verkætlanir, sum útvega 123 nýggj bústaðarpláss um árslok 2005.</s>
                <s xml:id="vq52rjtmft">Hetta er í sjálvum sær ein stórhending, og hava kommunurnar kring landið, sum eru uppi í, rós uppiborið.</s>
              </p>
            </div>
            <div>
              <head rend="bold">Ár teirra brekaðu</head>
              <p>
                <s xml:id="tsfur27vqs">2003 er Ár teirra brekaðu.</s>
                <s xml:id="e3onpp5kjp">Føroyar eru sostatt eitt av mongum londum, sum hava viðurskifti teirra brekaðu á dagsskránni í ár.</s>
                <s xml:id="ivpsucspdh">Í hesum sambandi er settur stýrisbólkur við góðari umboðan fyri hesar partar í samfelagnum.</s>
                <s xml:id="mwgk5hwzly">Hesin stýrisbólkur skal fyriskipa tiltøk og gera tilmæli um, hvørji tiltøk skulu hava fíggjarligan stuðul úr landskassanum.</s>
                <s xml:id="s426pkjqpo">Tá ið árið er av, ger stýrisbólkurin í samstarvi við Almannamálaráðið eina 10 ára ætlan, hvussu almennu myndugleikarnir eiga at arbeiða við brekað-økinum frameftir.</s>
              </p>
              <p>
                <s xml:id="lssxmecoin">Í Ári teirra brekaðu er fíggjarliga játtanin til Meginfelag teirra brekaðu hækkað.</s>
                <s xml:id="hstd5sjvit">Meginfelag teirra brekaðu fær sostatt betri karmar at arbeiða í við søk teirra brekaðu.</s>
              </p>
            </div>
            <div>
              <head rend="bold">Lóggávuarbeiði sum heild</head>
              <p>
                <s xml:id="he3tl5jh4h">Landsgrannskoðarin hevur í nógv ár gjørt landsstýrismannin í almannamálum varugan við, at kunngerðir, rundsskriv og vegleiðingar o.a. vanta á almannaøkinum.</s>
                <s xml:id="m4khdkqfkr">Hetta ger lóggávurnar truplari at umsita hjá stovnum.</s>
              </p>
              <p>
                <s xml:id="nxnwzx5e5q">Ætlanin er í næsta ár at raðfesta hesar uppgávur ovarlaga.</s>
                <s xml:id="k5r4kyaw5v">Avgjørt er, at tað fyrsta, ið verður gjørt, er at tilevna ymsar kunngerðir, ið hava ligið á láni í fleiri ár.</s>
                <s xml:id="ok4xjdlkcl">Tá ið hesar kunngerðir eru lidnar, verður hildið fram at loysa aðrar trupulleikar, sum Landsgrannskoðarin og Føroya Kærustovnur hava gjørt vart við.</s>
              </p>
            </div>
            <div>
              <head rend="bold">Javnstøðumál</head>
              <p>
                <s xml:id="lz2ds7dcho">Almannamálaráðið arbeiðir saman við Javnstøðunevndini at fremja javnstøðu í almennu fyrisitingini, millum annað við at fáa í lag javnstøðu í øllum ráðum.</s>
                <s xml:id="yk52saea2b">Almannamálaráðið er uppi í altjóða arbeiðinum við at fremja CEDAW-sáttmálan (Committee on the Elimination of Discrimination against Women).</s>
                <s xml:id="hdxjetsdog">Hesin sáttmálin áleggur almennum myndugleikum at arbeiða fyri, at eingin órættur verður gjørdur viðvíkjandi konufólki og mannfólki.</s>
              </p>
            </div>
          </div>
          <pb n="39" />
          <div>
            <head rend="bold">Oljumál</head>
            <p>
              <s xml:id="tbdyn7aptu">Í løtuni verður fjórði brunnurin á føroyska landgrunninum boraður.</s>
              <s xml:id="zidhhbsqpm">Italska stórfelagið ENI leitar saman við føroyska samstarvsfelag sínum Føroya Kolvetni eftir olju á loyvisøki 002, ið varð tillutað teimum í fyrsta útbjóðingarumfari.</s>
              <s xml:id="ivmfrktsjk">Boringin verður liðug ein av komandi døgunum.</s>
            </p>
            <p>
              <s xml:id="bcqck2e5tp">Síðan boringarnar í 2001 hevur arbeiðið hjá oljufeløgunum í høvuðsheitum snúð seg um at fáa til vega meiri upplýsing um jarðfrøðina í loyvisøkjunum m.a. við umfatandi seismiskum kanningum.</s>
              <s xml:id="con2ejpqea">Harumframt hava bæði loyvishavar og jarðfrøðiligu myndugleikarnir lagt nógva orku í at greina og skipa upplýsingar og dátur frá fyrstu boringunum.</s>
              <s xml:id="d555f7eofb">Arbeiðið hevur verið ein týðandi liður í tilgongdini at fáa meiri at vita um okkara undirgrund.</s>
            </p>
            <p>
              <s xml:id="x7yqifik6f">Fyri trimum árum síðan, tá ið fyrstu leitingarloyvini vórðu útlutað, vórðu trý loyvi givin á basaltøkjum, har neyðugt var við neyvari jarðfrøðiligum kanningum, áðrenn støða kundi verða tikin til, um møguleikar eru fyri at bora á hesum økjunum.</s>
              <s xml:id="mfjsxvl4ep">Loyvishavarnir fingu í fyrstu atløgu trý ár til hesar kanningar.</s>
              <s xml:id="gbixvlpqmg">Nógvar kanningar eru gjørdar, og vitanin um økini er vaksin munandi, men hildið verður ikki, at hesi økini í løtuni eru búgvin til oljuboringar.</s>
              <s xml:id="bdvcxquybn">Loyvishavarnir eru hugaðir at halda fram við kanningarvirkseminum, og í løtuni eru samráðingar millum Oljumálaráðið og loyvishavarnar um treytirnar fyri framhaldandi kanningum.</s>
            </p>
            <p>
              <s xml:id="wcm7cn2b7j">Tað er ikki bara á føroyska landgrunninum, at tað hevur gingið heldur striltið við oljuleitingini.</s>
              <s xml:id="lno6nglzbd">Atlantsmótið hevur í síni heild ikki givið tað, ið einaferð varð væntað.</s>
              <s xml:id="d3xgt5g2gq">Kortini verður hildið fram at leita, og Oljumálaráðið og Jarðfrøðisavnið eru farin at kanna møguleikarnar at seta næsta útbjóðingarumfar í verk.</s>
              <s xml:id="y326vly5yf">Í fyrru atløgu verður kannað, hvørji øki kunnu koma upp á tal í einum komandi útbjóðingarumfari, og so verður samskift við oljufeløg um teirra áhuga fyri útbjóðingini.</s>
              <s xml:id="ukvimz5vnb">Oljumálaráðið væntar, at neyvari ætlanir um eina komandi útbjóðing kunnu verða gjørdar fyrst í næsta ár.</s>
            </p>
          </div>
          <div>
            <head rend="bold">Orkumál</head>
            <div>
              <p>
                <s xml:id="pnnazzevzt">Orkumál hava seinastu árini alt meira snúð seg um at vísa fyrilit fyri umhvørvinum í sambandi við bæði orkuframleiðslu og orkunýtslu, heldur enn bara at fata um orkuframleiðslu í nóg stórum mongdum og á bíligasta hátt.</s>
              </p>
              <p>
                <s xml:id="vkolawi52o">Landsstýrið fylgir við áhuga arbeiðinum, sum einstaklingar, virki og stovnar gera at tryggja, at t.d. vindur, alda og sól kunnu gerast partur av okkara framtíðarorkukeldum.</s>
                <s xml:id="btki5whjcj">Landsstýrið kannar í løtuni saman við íslendsku fyrisitingini møguleikarnar, um vit kunnu vera við í royndarvirkseminum á hesum øki.</s>
              </p>
              <p>
                <s xml:id="j556i6n62n">Landsstýrsimaðurin í orkumálum fer eftir ætlan í heyst at leggja frágreiðing fyri Løgtingið um hesi og onnur viðurskifti á orkuøkinum.</s>
              </p>
            </div>
            <div>
              <head rend="bold">Umhvørvismál</head>
              <p>
                <s xml:id="l5p2elfypu">Í samgonguskjalinum stendur, at umhvørvispolitikkurin og -fyrisitingin skulu verða styrkt.</s>
                <s xml:id="ekbd4sajfe">Hetta er ein ásannan, at skulu vit hava møguleika at fylgja við í altjóða menningini á <pb n="40" /> umhvørvisøkinum, mugu umhvørvismál verða raðfest fremri, enn higartil hevur verið siðvenja hjá okkum.</s>
              </p>
              <p>
                <s xml:id="g2mqxhlyk2">Umhvørvis- og náttúrudálkingin er ikki bara í ídnaðarlondunum rundan um okkum – tað hevði verið skeiv og ábyrgdarleys fatan.</s>
                <s xml:id="tvcxhdw6en">Vit nýta orku og úrdráttir, og eftir liggur burturkast og spillivatn, sum í øðrum framkomnum londum.</s>
                <s xml:id="leb4xovblo">Tí elvir eisini okkara liviháttur til trýst á umhvørvið eins og livihátturin í teimum londum, vit vanliga sammeta okkum við.</s>
              </p>
              <p>
                <s xml:id="ryxz5zayk2">Umhvørvisspurningar verða alt meira at viðvíkja altjóðaviðurskiftum.</s>
                <s xml:id="tj53gpzwil">Al- og millumtjóða sáttmálar, sum verða gjørdir til tess at fyribyrgja dálking og tryggja eina fjølbroytta nátturu, verða alt fleiri og fleiri í tali.</s>
              </p>
              <p>
                <s xml:id="wu3ijezx3l">Hetta leggur eina stóra arbeiðsbyrðu á umsitingina.</s>
                <s xml:id="lw4uqhghdb">Vit skulu tryggja okkara áhugamál, tá ið sáttmálar verða skrivaðir, og hvør einstakur sáttmáli, ið verður settur í gildi, ber í sær alsamt fleiri arbeiðsuppgávur, sum bæði krevja nógva tíð og orku.</s>
              </p>
              <p>
                <s xml:id="tydec5whak">At tað er neyðugt at fylgja við, er eingin ivi um.</s>
                <s xml:id="qderzogfpy">Gera vit av ikki at vera uppi í, er skjótt at koma í ringt orð í heimssamfelagnum, tí lítið verður hildið um ta tjóð, sum er ikki í stríðnum fyri burðardyggari menning.</s>
              </p>
              <p>
                <s xml:id="dwkouq7tj6">Sum ein liður í hesum arbeiði skrivaðu danski umhvørvismálaráðharrin og landstýrismaðurin í olju- og umhvørvismálum í vár undir eina felagsyvirlýsing um framtíðarsamstarv á umhvørvisøkinum.</s>
                <s xml:id="vnromlpzyp">Felagsyvirlýsingin tryggjar okkum møguleikan at gera okkara sjónarmið galdandi beinanvegin, tá ið altjóða umhvørvisavtalur verða fyrireikaðar.</s>
                <s xml:id="qqmh2awe5l">Higartil hevur verið vanligt, at sáttmálar verða bara sendir til Føroya til staðfestingar.</s>
              </p>
            </div>
            <div>
              <head rend="bold">Kyotosáttmálin</head>
              <p>
                <s xml:id="vqb6ngbtzs">Nógv umrøddi Kyotosáttmálin er eitt dømi um eina altjóða avtalu, sum vit ikki vóru við til at fyrireika, og har vit seinni hava merkt sviðan av hesum.</s>
                <s xml:id="nzg3hiwxdy">Sáttmálin, sum áleggur londum at skerja sítt útlát av veðurlagsgassum, verður lagdur fyri Løgtingið at taka støðu til í hesi tingsetu.</s>
                <s xml:id="hq6fkkmhqs">Vantandi hagtøl um veðurlagsgassútlátið í Føroyum, umframt ógreiði um, hvussu og á hvønn hátt bindingin hjá Danmark um at skerja sítt útlát 8% eisini er galdandi fyri Føroyar, hava higartil gjørt, at støða ikki hevur verið tikin til sáttmálan.</s>
              </p>
              <p>
                <s xml:id="pf67hr5kkz">Hesi viðurskifti eru tó um at koma í rættlag.</s>
                <s xml:id="dkap3ncngm">Uppgerðin yvir føroyska útlátið er gjørd, og Oljumálaráðið samskiftir í løtuni við danska umhvørvismálaráðið um avleiðingarnar av eini føroyskari ígildissetan.</s>
                <s xml:id="ddnheqhxum">Uttan mun til hvat hetta samskiftið fer at geva, so er greitt, at vit í framtíðini miðvíst mugu royna at steðga vøkstrinum í veðurlagsgassútlátinum.</s>
                <s xml:id="vz26m5277n">Er hetta ikki nøktandi, mugu vit, sum onnur lond, kanna teir møguleikar, ið sáttmálin loyvir fyri at keypa og selja CO2-kvotur.</s>
                <s xml:id="gzri7nbri4">Eitt tílíkt stig skal síggjast aftur í tí, hvussu føroyska samfelagið mennist.</s>
              </p>
            </div>
            <div>
              <head rend="bold">Yvirtøkur á málsøkinum hjá Oljumálaráðnum</head>
              <p>
                <s xml:id="dypp6ounqe">Havumhvørvismál vórðu yvirtikin við gildi frá 1. mai í ár.</s>
                <s xml:id="biape4bvgi">Í hesum sambandi var danski umhvørvismálaráðharrin í vár á vitjan hjá landsstýrismanninum í olju- og umhvørvismálum, har m.a. ein avtala varð undirskrivað um framtíðar samstarv millum ta donsku og ta føroysku umhvørvisfyrisitingina á havumhvørvisøkinum eftir altjóða sáttmálum, lóggávu o.t. Yvirtøkan viðvíkjandi havumhvørvismálum og løgtingsins staðfesting viðvíkjandi havrættarsáttmálanum frá 1982 eru beinleiðis orsakir, at havumhvørvislógin nú verður <pb n="41" /> dagførd og tillagað føroyskum viðurskiftum.</s>
                <s xml:id="lbm66g4v3q">Ætlandi verður uppskot til lóg um at verja havumhvørvið lagt fyri Løgtingið í heyst.</s>
              </p>
            </div>
            <div>
              <head rend="bold">Byggi- og býarskipanarmál</head>
              <p>
                <s xml:id="nn7mwdvlab">Okkara samfelag menninst støðugt, og í hesum sambandi merkja landsins myndugleikar ein vaksandi tørv á eini greiðari og dagførdari lóggávu á byggi- og býarskipanarøkinum.</s>
                <s xml:id="rnsz6hdlf3">Oljumálaráðið ætlar tí sum skjótast at seta ein bólk at greina tørvin á kommunu- og landsverkætlanum í Føroyum.</s>
              </p>
            </div>
            <div>
              <head rend="bold">Útoyggjamál</head>
              <p>
                <s xml:id="rejp74jx4w">Landsstýrið hevur ta áskoðan, at virksemi og trivnaður á øllum plássum í landinum er besta grundarlagið undir okkara samfelagi.</s>
                <s xml:id="h6bi2wed56">Í hesum sambandi hevur Oljumálaráðið gjørt av at játta stuðul til at seta á stovn eina útoyggjaskrivstovu.</s>
                <s xml:id="ataht4qw7f">Útoyggjanevndin hevur leingi arbeitt við hesi verkætlan, og gerst hon nú veruleiki.</s>
              </p>
              <p>
                <s xml:id="l6b3ntfhi5">Endamálið við útoyggjaskrivstovuni er m.a. at virka fyri meiri sambandi millum útoyggjarnar, umframt millum útoyggjarnar og aðrar partar í føroyska samfelagnum.</s>
                <s xml:id="i6shpofzt7">Gott samstarv millum útoyggjaskrivstovuna og Oljumálaráðið fer at verða ein natúrligur partur av arbeiðinum at menna útoyggjarnar.</s>
              </p>
              <p>
                <s xml:id="s5lvsoqao7">Stuðulsjáttanin til útoyggjamenning er enn ógvuliga avmarkað, men stuðlar hon kortini tiltøkum, sum eru útoyggjunum at frama.</s>
              </p>
              <p>
                <s xml:id="c5xzfs7wqn">Sum ein liður í arbeiðinum at gera samskipanina við økismenningini og útoyggjapolitikkinum betri, tá ið um almenna umsiting ræður, fer í heyst eitt Útoyggjaráð at verða sett á stovn við einum umboði úr hvørjum ráði.</s>
                <s xml:id="yejb3xa5ld">Arbeiðssetningurin hjá ráðnum verður m.a. at eygleiða og meta um árin og ávirkanir, ið nýggjar ella broyttar lógir kunnu hava á útoyggjamenningina.</s>
                <s xml:id="lifbnwfkch">Ráðið skal í hesum sambandi eisini vísa á, hvørji atlit kunnu verða tikin at útoyggjum.</s>
                <s xml:id="trfhbngr22">Í fyrstu atløgu verður hugsað um samskifti og samferðslu.</s>
              </p>
              <p>
                <s xml:id="mtxylixr3j">Í løtuni verður eisini kannað, um og á hvønn hátt størv og møguliga fleiri partar av almennari umsiting kunnu verða flutt til útjaðaran.</s>
              </p>
            </div>
          </div>
        </div>
        <pb n="43" />
        <div type="chapter">
          <head>Partur III</head>
          <div>
            <head rend="bold">Løglisti</head>
            <div>
              <head rend="bold italic">Løgmansskrivstovan</head>
              <div>
                <head rend="bold">Mál, ið ætlanin er at leggja fram í hesi tingsetu:</head>
                <list rend="bullet">
                  <item>
                    <head rend="bold">Uppskot til løgtingslóg um at taka yvir føroyska myndugleikan viðvíkjandi málum og málsøkjum</head>
                    <p>
                      <s>Henda lóg ber í sær, at øll málsøki kunnu nú verða yvirtikin, undantikin tey, sum hava beinleiðis við føroyskt fullveldi at gera.</s>
                    </p>
                  </item>
                  <item>
                    <head rend="bold">Uppskot til samtyktar um at taka undir við Sáttmála millum Kongsríkið Danmark og Føroyar og Lýðveldið Ísland</head>
                    <p>
                      <s>Sáttmálin verður lagdur fyri Løgtingið til góðkenningar.</s>
                      <s>Sáttmálin setur á stovn eitt búskaparligt øki, sum fatar um Føroyar og Ísland.</s>
                      <s>Yvirskipað forðar sáttmálin fyri, at mismunur, sum kemst av tjóðskapi, verður gjørdur millum føroyskar og íslendskar løgfrøðiligar og likamligar persónar.</s>
                      <s>Heldur ikki skal mismunur verða gjørdur við upprunanum í eini vøru, sum grundarlagi.</s>
                    </p>
                  </item>
                  <item>
                    <head rend="bold">Uppskot til samtyktar um at taka undir við Sáttmála um handils- og búskaparsamstarv millum Kongsríkið Danmark og Føroyar og Samveldið Russlandi</head>
                    <p>
                      <s>Sáttmálin verður lagdur fyri Løgtingið til góðkenningar.</s>
                      <s>Sáttmálin ásetur, at Føroyar og Russland skulu veita hvørt øðrum støðu sum Best Tignaða Tjóð (Most-Favoured-Nation Treatment) í sínámillum vøruhandli.</s>
                      <s>Londini flokka sostatt hvørt annað sum neyvasta handilsliga sameinda afturímóti øðrum londum, tey ikki hava fríhandilssáttmálar við, og tolla vørur hvørt frá øðrum samsvarandi hesum.</s>
                    </p>
                  </item>
                  <item>
                    <head rend="bold">Uppskot til samtyktar um trygdarpolitikk Føroya</head>
                    <p>
                      <s>Løgmaður ætlar í hesi tingsetu at hava aðalorðaskifti um trygdarpolitisk mál.</s>
                      <s>Endamálið er, at vit sjálvi taka størri ábyrgd og soleiðis eisini størri skyldur á økinum.</s>
                    </p>
                  </item>
                  <item>
                    <head rend="bold">Uppskot til samtyktar um sáttmála um marknaseting á havleiðum millum Kongsríkið Danmark og Føroyar og Lýðveldið Ísland</head>
                    <p>
                      <s>Ætlanin er so skjótt, sum Ísland er til reiðar, at gera ein formligan sáttmála millum Kongsríkið Danmark og Føroyar og Lýðveldið Ísland um marknaseting innan fyri 200 fjórðingar, og ein slíkur sáttmáli verður at leggja fyri Løgtingið til góðkenningar.</s>
                    </p>
                  </item>
                  <item>
                    <head rend="bold">Frágreiðing løgmans um uttanríkismál</head>
                    <p>
                      <s>Árliga frágreiðing løgmans um uttanríkismál verður nú tikin upp aftur.</s>
                      <s>Frágreiðingin verður væntandi borin tinginum á pálsmessu.</s>
                      <s>Frágreiðingin hevur sum endamál at kunna Løgtingið um árliga virksemi Føroya á uttanríkispolitiska økinum umframt at boða frá áleikandi átøkum í framtíðini.</s>
                    </p>
                  </item>
                </list>
              </div>
            </div>
            <pb n="44" />
            <div>
              <head rend="bold italic">Fíggjarmálráðið</head>
              <div>
                <head rend="bold">Mál, ið ætlanin er at leggja fram í hesi tingsetu:</head>
                <list rend="bullet">
                  <item>
                    <head rend="bold">Uppskot til løgtingslóg um broyting í løgtingslóg um toll (Tolllógin)</head>
                    <p>
                      <s>Arbeiðið við tollautomatisering heldur fram.</s>
                      <s>Arbeitt verður at fáa góðsupplýsingar fult automatiseraðar frá flutningsfeløgum soleiðis, at tey, ið hava e-toll, fara at fáa pappírsleysar góðsfráboðanir.</s>
                      <s>Hildið verður, at smávegis broytingar skulu verða gjørdar í tolllógini í sambandi vit hetta.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um meirvirðisgjald</head>
                    <p>
                      <s>Ein innanhýsisarbeiðsbólkur í Fíggjarmálaráðnum saman við Toll- og Skattstovuni hevur endurskoðað avgjaldslógirnar við serligum atliti at meirvirðisgjaldslógini.</s>
                      <s>Tá ið feløgini á arbeiðsmarknaðinum og í vinnulívinum hava ummælt tilmælini, sum arbeiðsbólkurin kemur við, verður upprit lagt fyri landsstýrisflokkarnar, ið so mugu taka støðu til, hvørji tilmæli skulu verða fylgd.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um landsskatt og kommunuskatt (Skattalógin)</head>
                    <list rend="numbered">
                      <label>1.</label>
                      <item>
                        <p>
                          <s>Dagføra reglurnar um “armslongdarhandil” (transfer-pricing).</s>
                          <s>Hesar reglur skulu tryggja, at handil millum feløg og fólk, ið eru knýtt hvørt at øðrum, verður til marknaðarprís.</s>
                        </p>
                      </item>
                      <label>2.</label>
                      <item>
                        <p>
                          <s>Nýggjar ásetingar um “tunna kapitalisering”, ið forða fyri, at feløg verða ikki ovurfíggjað við útlendskum peningi, við tí fyri eyga at fáa hægri rentukostnað og lægri skattlig úrslit.</s>
                        </p>
                      </item>
                      <label>3.</label>
                      <item>
                        <p>
                          <s>Ætlanin er at endurskoða skattligu viðgerðina viðvíkjandi alivinnuni við atliti at, um tað skal verða møguligt at draga ein stóran part av tí nógva framleiðslukostnaðinum frá beinanvegin í staðin fyri at gera hann virknan.</s>
                          <s>Kappingarneytarnir í grannalondum stava undir slíkari skipan.</s>
                        </p>
                      </item>
                      <label>4.</label>
                      <item>
                        <p>
                          <s>Ætlanin er at broyta í ásetingini um afturbering (FAS).</s>
                          <s>Hildið verður, at neyðugt verður við ávísum avmarkingum, so at afturberingin verður treytað av, at Føroyar fáa endaliga skattin.</s>
                        </p>
                      </item>
                    </list>
                  </item>
                  <item>
                    <head rend="bold">Uppskot til løgtingslóg um tonsaskatt</head>
                    <p>
                      <s>Ætlanin er at gera eina nýggja lóg, sum skal verða galdandi fyri reiðarí, ið reka fólka- og góðsflutning.</s>
                      <s>Lógaruppskotið fer at loyva reiðaríum at gera skattskyldugu inntøkuna á ein annan hátt enn eftir vanligu skattalóggávunum.</s>
                      <s>Ætlanin er, at tey reiðarí, ið koma undir lógina, skulu bara gjalda ein skatt, sum verður roknaður eftir tí tonsatali, tey skip, ið eru í reiðarínum, og sum kunnu koma undir reglurnar, verða roknað eftir.</s>
                    </p>
                  </item>
                  <item>
                    <head rend="bold">Uppskot til løgtingslóg um skuldarumskipan</head>
                    <p>
                      <s>Ætlanin er at gera eina nýggja lóg, har heimild verður at umskipa ella eftirgeva ávísa skuld, ið likamligir persónar hava til landskassan.</s>
                      <s>Lógaruppskotið er liðugt og er farið til politiska viðgerð í samgonguflokkunum.</s>
                    </p>
                  </item>
                  <item>
                    <head rend="bold">Uppskot til løgtingslóg at krevja inn almenna skuld</head>
                    <p>
                      <s>Ætlanin er at gera eina nýggja lóg, har mannagongdir hjá innkrevjingini hjá Toll- og Skattstovu Føroya í sambandi við útpanting verða dagførdar, so at ásetingarnar verða tengdar at rættargangslógini og framferðarháttinum hjá Fútarættinum.</s>
                    </p>
                  </item>
                  <pb n="45" />
                  <item>
                    <head rend="bold">Uppskot til løgtingslóg um Búskapargrunn</head>
                    <p>
                      <s>Tá ið síðsta samgonga sat, tók landsstýrismaðurin í fíggjarmálum stig til at kalla allar løgtingsflokkarnar inn til fundar, soleiðis at ein stór semja kundi fáast í tinginum um ein búskapargrunn, har ovurstóru oljuinntøkurnar frá einari væntandi oljuvinnu verða beindar í.</s>
                      <s>Komið var ikki á mál, og tí verður hetta arbeiðið tikið upp aftur um stutta tíð.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um Føroya Realkreditstovn</head>
                    <p>
                      <s>Ætlanin við hesi lóg er at fáa greiðar heimildarreglur á økinum.</s>
                      <s>Víst verður frágreiðing Landsgrannskoðarans.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um Landbanka Føroya</head>
                    <p>
                      <s>Ætlanin við hesi lóg er at fáa greiðar heimildarreglur á økinum.</s>
                      <s>Víst verður frágreiðing Landsgrannskoðarans.</s>
                    </p>
                  </item>
                </list>
              </div>
            </div>
            <div>
              <head rend="bold italic">Løgmálaráðið</head>
              <div>
                <head rend="bold">Mál, ið ætlanin er at leggja fram í hesi tingsetu:</head>
                <list rend="bullet">
                  <item>
                    <head rend="bold">Uppskot til løgtingslóg um vápn</head>
                    <p>
                      <s>Verandi vápnalóg verður endurskoðað, tí hon er gomul og ikki í samsvari við føroyska samfelagið.</s>
                      <s>Nevnd við umboðum frá Føroya Landfúta og Løgmálaráðnum fer at gera uppskot til nýggja vápnalóg.</s>
                    </p>
                  </item>

                  <item>
                    <head rend="bold">Uppskot til løgtingslóg um fjølmiðlaábyrgd</head>
                    <p>
                      <s>Arbeitt verður við at taka yvir fjølmiðlaábyrgdarøkið.</s>
                      <s>Í hesum sambandi er uppskot til løgtingslóg um fjølmiðlaábyrgd gjørt, ið ætlanin er at seta í gildi samstundis, sum málsøkið kemur undir føroyskt málsræði.</s>
                    </p>
                  </item>

                  <item>
                    <head rend="bold">Uppskot til løgtingslóg um grunnin ætlaður brekaðum (Happadráttargrunnurin)</head>
                    <p>
                      <s>Ætlanin við hesi lóg er at fáa greiðar heimildarreglur á økinum.</s>
                      <s>Víst verður til frágreiðing Landsgrannskoðarans.</s>
                    </p>
                  </item>

                  <item>
                    <head rend="bold">Uppskot til løgtingslóg um broyting í løgtingslóg um fólkanøvn </head>
                    <p>
                      <s>Ætlanin er at leggja fyri Lgtingið uppskot til broyting í navnalógini, soleiðis at greiðar reglur verða ásettar viðvíkjandi uppkalling.</s>
                    </p>
                  </item>

                  <item>
                    <head rend="bold">Uppskot til løgtingslóg um broyting í løgtingslóg um viðgerð av persónsupplýsingum</head>
                    <p>
                      <s>Ætlanin við broytingini er at fáa greiðari reglur á økinum.</s>
                    </p>
                  </item>
                  <item>
                    <head rend="bold">Uppskot til ríkislógartilmæli um broyting í lóg um líkskoðan, líkuppskurð og vevnaðarflutning o.a.</head>
                    <p>
                      <s>Endamálið við uppskotinum er at tryggja, at ein avgerð um at vera organdonorur verður vird.</s>
                      <s>Ásett verður, at avvarðandi kunnu ikki seta seg ímóti eini organtransplantatión, um viðkomandi skrivliga hevur tikið støðu til at lata gøgn síni við deyða, og at hetta ikki skal vera treytað av samtykki frá teimum avvarðandi.</s>
                    </p>
                  </item>
                  <item>
                    <head rend="bold">Frágreiðing til aðalorðaskiftis um familjurætt</head>
                    <p>
                      <s>Í sambandi við at arbeiðið at taka yvir persón-, familju- og arvarætt verður liðugt í heyst, er ætlanin at skipa fyri einum aðalorðaskifti um hetta øki.</s>
                    </p>
                  </item>
                </list>
              </div>
            </div>
            <pb n="46" />
            <div>
              <head rend="bold italic">Fiskimálaráðið</head>
              <div>
                <head rend="bold">Mál, ið ætlanin er at leggja fram í hesi tingsetu:</head>
                <list rend="bullet">
                  <item>
                    <head rend="bold">Uppskot til løgtingslóg um broyting í løgtingslóg um vinnuligan fiskiskap</head>
                    <p>
                      <s>Uppskot um fiskidagar fyri fiskiárið 2003/04 og tøkniliga at gjøgnumganga lógina.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um stuðul til fiskaflutning</head>
                    <p>
                      <s>Lógin verður endurskoðað, og úrslitið verður lagt fyri Løgtingið.</s>
                    </p>
                  </item>
                  <item>
                    <head rend="bold">Uppskot um løgtingslóg um tilbúgvingarlóg</head>
                    <p>
                      <s>Uppskotið verður sett fram við atliti at frágreiðingini um Tilbúgvinarverkætlanina fyri Føroyar.</s>
                      <s>Í løtuni er eingin føroysk tilbúgvingarlóg ella bjargingarlóg.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um sjúkratrygd til fiskimenn</head>
                    <p>
                      <s>Uppskotið er at dagføra skipanina og lúka burtur ivamál til tess at gera lógina greiðari at umsita.</s>
                      <s>Miðað verður eftir at áseta sjúkratrygdina eftir sama leisti sum broyttu minstulønina.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um minstuløn og dagstudning</head>
                    <p>
                      <s>Uppskotið er at dagføra skipanina og lúka burtur ivamál til tess at gera lógina greiðari at umsita.</s>
                      <s>Miðað verður eftir at áseta mánaðarliga minstavinningin eftir sama leisti sum broyttu minstulønina.</s>
                    </p>
                  </item>
                  <item>
                    <head rend="bold">Uppskot til løgtingslóg um at taka av skipanina við telefonstuðli til langfarasjómenn</head>
                    <p>
                      <s>Uppskotið miðar eftir at taka av telefonstuðulin sum lið í sparingum á fíggjarlógini.</s>
                    </p>
                  </item>
                  <item>
                    <head rend="bold">Uppskot til løgtingslóg um nýggja kavaralóggávu</head>
                    <p>
                      <s>Uppskotið er at dagføra lóggávuna, sum er, við nýggjum lógaruppskoti.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um Forskotsgrunn fiskiflotans</head>
                    <p>
                      <s>Ætlanin við hesi lóg er at fáa greiðar heimildarreglur á økinum.</s>
                      <s>Víst verður til frágreiðing Landsgrannskoðarans.</s>
                    </p>
                  </item>
                  <item>
                    <head rend="bold">Uppskot til samtyktar um tilbúgvingverkætlan Føroyar</head>
                    <p>
                      <s>Frágreiðing um tilbúgvingarverkætlan Føroya er liðug og verður løgd fyri Løgtingið til aðalorðaskifti.</s>
                      <s>Saman við yvirtøkusamráðingunum um tilbúgvingina á landi skal støða verða tikin til tilbúgvingarlóg, tilbúgvingarumsiting og myndugleikaheimild.</s>
                    </p>
                  </item>
                </list>
              </div>
            </div>
            <pb n="47" />
            <div>
              <head rend="bold italic">Vinnumálaráðið</head>
              <div>
                <head rend="bold">Mál, ið ætlanin er at leggja fram í hesi tingsetu:</head>
                <list rend="bullet">
                  <item>
                    <head rend="bold">Uppskot til løgtingslóg um Búnaðargrunn</head>
                    <p>
                      <s>Lógaruppskotið hevur til endamáls at gera fíggjarligu viðurskiftini hjá Jarðargrunninum greiðari og at fáa eina loysn á skuldarspurninginum hjá festunum.</s>
                    </p>
                  </item>
                  <item>
                    <head rend="bold">Uppskot til løgtingslóg um landsjørð</head>
                    <p>
                      <s>Lógaruppskotið hevur til endamáls at taka av Jarðarráðið, soleiðis at landsstýrismaðurin hevur avgerðarrættin og ábyrgdina av umsitningini innan landbúnaðin.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um arbeiðsmarknaðareftirlønargrunn</head>
                    <p>
                      <s>Lógaruppskotið hevur til endamáls at áseta, hvussu arbeiðsmarknaðareftirlønargrunnurin skal verða skipaður samsvarandi landsfyrisitingini og til játtanar- og eftirlitsmyndugleikum.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um arbeiðsloysistrygging og arbeiðsávísing</head>
                    <p>
                      <s>Lógaruppskotið hevur til endamáls at áseta, hvussu arbeiðsloysistryggingin skal verða skipað samsvarandi landsfyrisitingini og til játtanar- og eftirlitsmyndugleikum.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um frítíð við løn</head>
                    <p>
                      <s>Lógaruppskotið hevur til endamáls at áseta, hvussu frítíðargrunnurin skal verða skipaður samsvarandi landsfyrisitingini og til játtanar- og eftirlitsmyndugleikum.</s>
                    </p>
                  </item>
                  <item>
                    <head rend="bold">Uppskot til løgtingslóg at gera tunnil millum Øravík og Hov</head>
                    <p>
                      <s>Á løgtingsfíggjarlógini fyri 2003 eru avsettar 7 mió kr. til at gera tunnil millum Øravík og Hov.</s>
                      <s>Verklagslóg verður løgd fyri Løgtingið, so avtalur kunnu verða gjørdar, ið binda um fleiri fíggjarár.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um trygging</head>
                    <p>
                      <s>Lógaruppskotið hevur sum endamál, at tað skal verða frítt hjá øllum at reka tryggingarvirksemi í Føroyum og at tekna tryggingar, har tað kann loysa seg best.</s>
                    </p>
                  </item>
                  <item>
                    <head rend="bold">Uppskot til løgtingslóg um elektromagnetiskt órógv og sambæri</head>
                    <p>
                      <s>Uppskotið til løgtingslógina skal loysa av galdandi lóggávu, sum er neyðug at dagføra, tað er serliga av tøknimenningini.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um Vinnuframagrunn</head>
                    <p>
                      <s>Ætlanin við hesi lóg er at fáa greiðar heimildarreglur á økinum.</s>
                      <s>Víst verður til frágreiðing Landsgrannskoðarans.</s>
                    </p>
                  </item>
                </list>
              </div>
            </div>
            <pb n="48" />
            <div>
              <head rend="bold italic">Mentamálaráðið</head>
              <div>
                <head rend="bold">Mál, ið ætlanin er at leggja fram í hesi tingsetu:</head>
                <list rend="bullet">
                  <item>
                    <head rend="bold">Uppskot til løgtingslóg um broyting í løgtingslóg um yrkisútbúgvingar</head>
                    <p>
                      <s>Smávegis dagføringar verða gjørdar í lógini, m.a. um bygnaðin í ráðsskipanini.</s>
                    </p>
                  </item>
                  <item>
                    <head rend="bold">Uppskot til løgtingslóg um yrkisskeið</head>
                    <p>
                      <s>Lógin fer at áseta ein karm um eftirútbúgvingar fyri arbeiðsmarknaðin, og tilskilar m.a., hvørjar útbúgvingar og skeið talan er um, hvørjar førleikar tey skulu geva, hvussu tey skulu verða fíggjað og hvørjir bólkar á arbeiðsmarknaðinum, ið koma undir skipanina.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um studentaskúlar o.a.</head>
                    <p>
                      <s>Talan er um ávísar smávegis dagføringar, t.d. at hava samsvar millum upptøkukrøvini, ið eru ásett í lóg og kunngerð.</s>
                      <s>Eisini verður heimildin at seta lærarar í fast starv flutt frá Mentamálaráðnum til rektaran á einstaka studentaskúlanum.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um skeið til hægri fyrireikingarpróvtøku o.a.</head>
                    <p>
                      <s>Talan er somuleiðis um smávegis dagføringar og at flyta heimildina at seta lærarar í fast starv til rektaran á einstaka HF-skeiðnum.</s>
                    </p>
                  </item>
                  <item>
                    <head rend="bold">Uppskot til løgtingslóg um fornminni</head>
                    <p>
                      <s>Endamálið við lógini er at nútímansgera fornminnaøkið og at gera tað møguligt at friða fornminni (skipsvrak) á havbotninum við Føroyar.</s>
                    </p>
                  </item>
                  <item>
                    <head rend="bold">Uppskot til løgtingslóg um Mentanargrunn Landsins</head>
                    <p>
                      <s>Tørvur er at skipa grunnin soleiðis, at hann lýkur krøv til almennar grunnar o.a. Eisini verður grunnurin betur skipaður og fær heimild at stuðla films- og videogerð.</s>
                    </p>
                  </item>
                  <item>
                    <head rend="bold">Uppskot til løgtingslóg um kringvarp o.a.</head>
                    <p>
                      <s>Kringvarpslógin verður endurskoðað við atliti at, at almennu tænastukrøvini (public service) verða nágreiniligari útgreinað og møguliga bygnaðartillagað so, at kringvarpsstovnarir fáa egna nevnd.</s>
                      <s>Eisini er ætlanin, at eitt kringvarpsgjald skal koma í staðin fyri útvarps- og sjónvarpsgjaldið.</s>
                    </p>
                  </item>
                  <item>
                    <head rend="bold">Uppskot til løgtingslóg um granskingardepil fyri økismenning</head>
                    <p>
                      <s>Verkætlanin fyri økismenningargransking verður skipað við lóg.</s>
                    </p>
                  </item>
                  <item>
                    <head rend="bold">Uppskot til løgtingslóg um sernámsfrøði</head>
                    <p>
                      <s>Uppskot til lóg um sernámsfrøði fer í høvuðsheitum at byggja á tilmælið um sernámsfrøði, sum var til aðalorðaskiftis í tinginum í vár.</s>
                      <s>Talan verður um at umskipa og nýskipa alt økið.</s>
                    </p>
                  </item>
                  <item>
                    <head rend="bold">Uppskot til løgtingslóg um stuðul til list og mentanarligt virksemi</head>
                    <p>
                      <s>Endamálið við lógaruppskotinum er, at stuðulin skal verða skipaður við lóg.</s>
                      <s>Uppskot til lóg um stuðul til ítróttaranlegg.</s>
                    </p>
                  </item>
                  <item>
                    <head rend="bold">Uppskot til løgtingslóg at útbúgva lærarar og pedagogar</head>
                    <p>
                      <s>Endamálið er at nútímansgera lærara- og pedagogútbúgvingina, og at lærarar og pedagogar fáa B.A.-heitið eftir lokið prógv.</s>
                    </p>
                  </item>
                  <pb n="49" />
                  <item>
                    <head rend="bold">Uppskot til løgtingslóg um Mentanarráð</head>
                    <p>
                      <s>Við lógini verður stovnað Mentanarráð, ið skal ráðgeva landsstýrismanninum í mentanarog listaspurningum við yvirskipaða mentanarpolitikkinum og at koma við tilmælum um mentanarpolitisk átøk.</s>
                    </p>
                  </item>
                  <item>
                    <head rend="bold">Uppskot til løgtingslóg um broyting í løgtingslóg um Granskingargrunn</head>
                    <p>
                      <s>Ætlanin við hesi lóg er at fáa greiðar heimildarreglur á økinum.</s>
                      <s>Víst verður til frágreiðing Landsgrannskoðarans.</s>
                    </p>
                  </item>
                  <item>
                    <head rend="bold">Uppskot til løgtingslóg um Bókamiðsølu</head>
                    <p>
                      <s>Ætlanin við hesi lóg er at fáa greiðar heimildarreglur á økinum.</s>
                      <s>Víst verður til frágreiðing Landsgrannskoðarans.</s>
                    </p>
                  </item>
                  <item>
                    <head rend="bold">Uppskot til verklagslóg at byggja Fiskivinnuskúla við sjódepli í Vestmanna</head>
                    <p>
                      <s>Hildið verður, at hølistrupulleikar fiskivinnuskúlans bara kunnu verða loystar við nýbygging.</s>
                      <s>Tí er avgjørt at byggja ein nýggjan skúla, sum er bygdur til endamálið.</s>
                      <s>Skúlin er ætlaður til umleið 100 næmingar við vanligum undirvísingar- og arbeiðshølum, starvsstovu, fyrilestrarstovu, serhøli og høli til skeiðvirksemi.</s>
                    </p>
                  </item>
                  <item>
                    <head rend="bold">Uppskot til verklagslóg at byggja Skúladepil í Marknagili</head>
                    <p>
                      <s>Lógin snýr seg um at byggja skúladepil við Marknagilsvegin.</s>
                      <s>Hann skal loysa hølistørvin hjá Tekniska Skúla í Tórshavn, Føroya Handilsskúla og Føroya Studentaskúla og HF-skeiði í Tórshavn.</s>
                      <s>Ætlanin er at byggja í luteindum, so t.d. Tekniski Skúlin kann taka eina høll í nýtslu í senn.</s>
                    </p>
                  </item>
                  <item>
                    <head rend="bold">Uppskot til verklagslóg at byggja aftur at Tekniska Skúla í Klaksvík</head>
                    <p>
                      <s>Lógin snýr seg um at byggja aftur at Tekniska Skúlanum í Klaksvík við hølum, ið skulu hýsa HT- útbúgvingina.</s>
                      <s>Álit, ið lýsir hølistørvin, var gjørt í apríl í 2002.</s>
                      <s>Sambært álitinum, er tørvur á einum skúla, sum er 600 fermetrar og allur kostnaðurin á leið 11 milliónir.</s>
                    </p>
                  </item>
                  <item>
                    <head rend="bold">Uppskot til verklagslóg at byggja Listaskúla</head>
                    <p>
                      <s>Lógin snýr seg um at byggja Listaskúla í Sandoynni.</s>
                    </p>
                  </item>
                </list>
              </div>
            </div>
          </div>
        </div>
      </div>
    </body>
  </text>
</TEI>